<HTML><BODY><P><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; LINE-HEIGHT: 115%; mso-ansi-language: KZ; mso-fareast-font-family: "Times New Roman"; mso-fareast-language: EN-US; mso-bidi-language: AR-SA'><STRONG></STRONG></SPAN>&nbsp;</P><SPAN 
lang=KZ 
style='FONT-SIZE: 12pt; FONT-FAMILY: "Times New Roman",serif; LINE-HEIGHT: 115%; mso-ansi-language: KZ; mso-fareast-font-family: "Times New Roman"; mso-fareast-language: EN-US; mso-bidi-language: AR-SA'>
<P class=MsoNormal 
style="TEXT-ALIGN: justify; MARGIN: 0cm 0cm 0pt; LINE-HEIGHT: normal; TEXT-INDENT: 35.4pt"><SPAN 
lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ'></SPAN></SPAN><SPAN 
lang=KZ 
style='FONT-SIZE: 12pt; FONT-FAMILY: "Times New Roman",serif; LINE-HEIGHT: 115%; mso-ansi-language: KZ; mso-fareast-font-family: "Times New Roman"; mso-fareast-language: EN-US; mso-bidi-language: AR-SA'><STRONG></STRONG></SPAN>&nbsp;</P>
<STYLE>
    .text-container {
      position: relative;
    }

    .full-text {
      display: none;
    }

    .show-more-button {
      display: block;
      margin-top: 10px;
    }
  </STYLE>

<DIV class=text-container>
<P class=MsoNoSpacing 
style="TEXT-ALIGN: justify; MARGIN: 0cm 0cm 0pt; TEXT-INDENT: 1cm"><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ'>Кез 
келген тарихи мәселені ғылыми тұрғыдан зерделегенде археологияға, биологияға, 
лингвистиҡаға, философияға және этнографияға жүгіне отырып, саяси, әлеуметтік, 
ұлттық, діни, педагогикалық, психологиялық, әдет-ғұрыптық және көркем әдебиеттік 
факторларды да қарастыру керек. Яғни, қарастырып отырған кезеңнің алдындағы бір 
немесе бірнеше дәуірлердегі кезеңдермен байланыстыра қарастыруға тура келеді. 
Тарихты осылайша сабақтастықта қарай білу ғылыми зерттеу жұмысының барысында 
мәселеге қатысты кейбір қате пікір білдіруден сақтандырып, дұрыс тұжырымдар 
жасауға, ақиқат ой қорытуға негіз болады. Сондықтан кітапта 1980-2000 жылдарға 
дейінгі тарихи білім беруді зерделеу мақсатында, бұл кезеңге дейінгі қалыптасып, 
дамыған </SPAN><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ; mso-fareast-font-family: "Times New Roman"'>Қазақстандағы<SPAN 
style="mso-spacerun: yes">&nbsp; </SPAN>тарихи білімді<SPAN 
style="mso-spacerun: yes">&nbsp; </SPAN>7 кезеңге бөліп қарастыруды жөн көрдік. 
<O:P></O:P></SPAN></P>
<P class=MsoNoSpacing 
style="TEXT-ALIGN: justify; MARGIN: 0cm 0cm 0pt; TEXT-INDENT: 1cm"><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ; mso-fareast-font-family: "Times New Roman"'>Бірінші 
кезең- Қазақ халқының ауызша тарих айту дәстүріндегі тарихи білім (</SPAN><SPAN 
lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ'>аңыздар 
мен тарихи жырлар</SPAN><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ; mso-fareast-font-family: "Times New Roman"'>);<O:P></O:P></SPAN></P>
<P class=MsoNoSpacing 
style="TEXT-ALIGN: justify; MARGIN: 0cm 0cm 0pt; TEXT-INDENT: 1cm"><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ; mso-fareast-font-family: "Times New Roman"'>Екінші 
кезең – Көшпелілер заманындағы тарихи білім (сақ, үйсін, ғұн, қаңлы, сармат және 
т.б. );<O:P></O:P></SPAN></P>
<P class=MsoNoSpacing 
style="TEXT-ALIGN: justify; MARGIN: 0cm 0cm 0pt; TEXT-INDENT: 1cm"><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ; mso-fareast-font-family: "Times New Roman"'>Үшінші 
кезең - </SPAN><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ'>Тасқа 
жазылған жазулардағы тарихи білім;<O:P></O:P></SPAN></P>
<P class=MsoNoSpacing 
style="TEXT-ALIGN: justify; MARGIN: 0cm 0cm 0pt; TEXT-INDENT: 1cm"><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ'>Төртінші 
кезең – ҮІ-ХІҮ ғасырлардағы дала данышпандары, ойшылдары мен ғалымдарының 
шығармаларындағы тарихи білім;<O:P></O:P></SPAN></P>
<P class=MsoNoSpacing 
style="TEXT-ALIGN: justify; MARGIN: 0cm 0cm 0pt; TEXT-INDENT: 1cm"><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ'>Бесінші 
кезең – </SPAN><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ; mso-fareast-font-family: "Times New Roman"; mso-fareast-language: RU'>ХҮ-ХІХ 
ғасырдың бірінші жартысындағы Хандық дәуірдегі тарихи білім;</SPAN><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ'><O:P></O:P></SPAN></P>
<P class=MsoNormal 
style="TEXT-ALIGN: justify; MARGIN: 0cm 0cm 0pt; LINE-HEIGHT: normal; TEXT-INDENT: 1cm"><SPAN 
lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ'>Алтыншы 
кезең –</SPAN><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ; mso-fareast-font-family: "Times New Roman"; mso-fareast-language: RU'>ХІХ 
ғасырдың екінші жартысы </SPAN><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ'>мен 
XX ғасырдың басындағы қазақ қоғамының тарихи білім беру</SPAN><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ; mso-fareast-font-family: "Times New Roman"; mso-fareast-language: RU'>;</SPAN><SPAN 
lang=KZ 
style='FONT-SIZE: 12pt; FONT-FAMILY: "Times New Roman",serif; mso-ansi-language: KZ'><O:P></O:P></SPAN></P>
<P class=initial-text><SPAN lang=KZ 
style='FONT-SIZE: 12pt; FONT-FAMILY: "Times New Roman",serif; LINE-HEIGHT: 115%; mso-ansi-language: KZ; mso-fareast-font-family: Calibri; mso-fareast-theme-font: minor-latin; mso-fareast-language: EN-US; mso-bidi-language: AR-SA'>Жетінші 
кезең –1920-1980 жылдар арасындағы КСРО кезеңіндегі тарихи білім берудеп 
аталады</SPAN>...</P><BUTTON onclick=toggleText() 
class=show-more-button>Мәтіннің жалғасы</BUTTON> 
<P class=full-text>Отандық тарихи білім берудің қалыптасуы мен кезеңдерін 
зерделеу үшін, ең алдымен тарихи білімнің қалыптасуын қарастыруымыз қажет. 
Тарихи білімді қалыптастырудың деректері халықтың өзі жасаған,басынан өткізген 
өмір тәжірибесінен туындайды. Қазақ халқының мұндай сипатты белгілері ең алдымен 
ауыз әдебиетінде, аңыздар мен тарихи жырларында, мақал-мәтелдері мен тасқа 
жазылған жазуларында және т.б. сақталған. Ежелгі мәдениеттегі білім де әлем және 
адам қауымдары ішіндегі қатынастарды реттейтін аңыздар, салт-дәстүрлік жарлықтар 
мен нормалар, тыйым салулар пішімінде болды (Қазақстан Ұлттық энциклопедиясы, 
1999:6) Ерте уақыттан бергі ауыз әдебиеті ауызша тарих айту дәстүрінің дамуына 
ықпал етіп, Дешті Қыпшақ көшпелілерінің тарихи біліміне жеткізді.Одан әрі Қазақ 
хандығы кезіндегі жыраулар поэзиясы «Зар заман» ақындарымен жалғасын тапқан 
тарихи білімге ұласып, XIX ғасырдың соңындағы қазақ ағартушы-ойшылдары одан әрі 
дамытып, кеңес дәуіріне дейін келді. Ал кеңес дәуіріндегі қазақ әдебиеті ауызша 
тарихты астарлы түрде дамыта білсе, онда қазақ халқының діліне тән әдебиет 
арқылы келген ауызша тарихи білімдегі шындықты дерек көзі ретінде қарау 
басымдығы туындайды. Қазақ халқын өркениеттілікке жеткізген тәңірлік дінмен 
бірге келген білім, аңыздан басталып, ауыз әдебиетіне ұласты. VIII ғасырда ислам 
дінімен бірге келген ойма жазудан басталып, көркем әдебиетке ұласқан дәстүрлі 
тарихи білімге жеткізді. Кеңестік саясат кезінде ұлттық тарихи білімнің 
бастаулары болған ауыз әдебиетіне, шежірелер мен көне түркі ескерткіштеріне, 
ойшылдардың, ақын-жыраулардың қоғам дамуына қосқан деректік, ғылыми үлесін 
дәріптеуге шек қойылып келсе, қазіргі заманымыздың басты талаптарының бірі осы 
мәселелерді түбегейлі шешу болып табылады. Сондықтан ғылыми жұмысымыздың 
мақсатына жету үшін осы тақырыптарды зерделеп, тарихи талдау жасауды жөн көрдік. 
Орта Азияда тарихи білім туралы пікірлер мен тұжырымдарды сонау ықылым 
заманнаннан сақталып, бүгінгі күнге жеткен сақ жазуы, көне түркілерге дейінгі 
жазу, руна жазуы, көне түркі жазба ескерткіштері (Орхон-Енисей және Талас руна 
жазулары),Солтүстік Кавказ руна жазуы және аңыздардан, жырау, би, шешендердің 
қалдырған рухани мұралары мен ұлттық ақыл-ойымыздың жауһар 
қазынасы-шежіре-дастандарынан қарастырамыз. Қазіргі ғалымдар мен ғылымның 
міндеті ауыз әдебиетінің өмір сандығын ақтарып, көмескіні анық, анықты алмаздай 
нұр төктіріп жарқырату. Жер астында жатқан алмазды тазартып, қырландырса ол 
қандай жайнап, жасарып кетпек. Тарих қыртыстарында жатқан әдебиеттің асыл 
өрнектерін өткен өмір, кешкен тарихынан аршып, шаң-тозаңнан тазартқан үстіне 
тазарта берсек, ол да сол алмаздай құлпырып, нұрлана бермек. Осынау ақылға 
көнен, ойға даңғыл, сөзге ұста бабалардан жеткен мұрамыздың ұшан-теңіз молдығы 
мен баға жетпес құндылығы туралы қазақ сөз өнерінің қара өлеңінде: Бұрынғы 
ғұламалар айтып кеткен Халқы үшін неше түрлі нақыл ойлап,- делінсе, Данышпан 
Абай: Бұрынғы жақсылардан өрнек қалған: Биде тақпақ, мақал бар-ойлап қара,- деп 
замандастары мен келер ұрпақ, -жаңа қауымды «жақсылардан қалған өрнекке» ынталы 
жүрекпен зер салуға шақырады. Бірінші кезеңдегі Қазақ халқының ауызша тарих айту 
дәстүріндегі тарихи білім - түркі тілдес тайпалардың өз алдына халық болып 
қалыптаспай тұрған кезінен бұрын басталып, ұрпақтан ұрпаққа жеткен рухани, 
мәдени мұрасы, тарихының асыл қазынасы, қазақ фольклоры. Қазақ фольклоры туралы 
құнды ойын жазған ғалым Е.Бекмаханов: «Қазақстан тарихын зерттеу кезінде аса 
маңызды дерек ретінде фольклордың маңызы айрықша зор. Мұның бұлай болатын 
себебі, ХІХ ғасырдың екінші жартысына дейін қазақ халқының жазба әдебиеті 
болмады. Сондықтан тарихи ірі оқиғалар ұрпақтан-ұрпаққа жеткізіліп отырған 
халықтың ауызша шығармашылығы: дастан, өлең, қисса, батырлар жыры, ертегі, аңыз 
және т.б. арқылы қазақ халқының есінде сақталған. Осы фольклорлық материалдарда 
қазақтардың қоғамдық және әлеуметтік құрылысы, тұрмысы мен әдет-ғұрпы және 
ақырында, халықтың өміріндегі аса маңызды тарихи оқиғалар айқын бейнесін 
тапқан»,- дей келе, «Фольклорлық материалдың маңызы сонда, ол тарихи оқиғалар 
мен жеке адамдарға дәл және көбінесе дұрыс бағасын береді, себебі, тарихты 
жасаушы және суреттеліп отырған оқиғалардың тікелей қатысушысы халықтың өзі 
болып табылады» (Бекмаханов, 1994:42),- деп ғалым өз еңбегінде фольклордың ең 
басты ұлттық дерек көзі екендігін дәлелдеп, оның маңыздылығын атап өтті. Ия, 
фольклор ұзақ уақыт бойы халықтың сырын, ойын, рухани жағдайын жеткізетін жалғыз 
құрал болды. Қазақтың фольклоры мен поэзиясының бастаулары сол тайпалар шығарған 
ертегі, аңыз, мақал-мәтелдер де жатса, ол дәл сол, халық зердесінің нәтижесінде 
болған тарихи деректерден өрбиді. Қазақ халқының ауыз әдебиетін құрайтын 
әдет-ғұрып жырларына тоқталмас бұрын, «әдет-ғұрып», «салт-дәстүр» терминдері 
қайдан шықты? деген сұраққа ғалымдар мен зерттеушілердің пікірлері арқылы талдау 
жасап кетейік. Ғалым А.Смағұлованың айтуынша, «әдет» – «әдет-ғұрып» деген араб 
сөзінен шыққан, мағынасы дағды - әдет. Әрине, қандай бір іс болмасын, әуелі 
дағдыға, әдетке айналып, кейін бара-бара көпшілік қолданатын заңға айналып, оны 
бұзу ерсі қылық, қылмыс саналған. Әр халықтың өзіне жарасатын әдет- ғұрып, салт- 
санасы мен дәстүрлері бар. Ол өздеріне қымбат. Мұның бәрін ислам жоқ етіп, 
тамырына балта шаппаған. Қайта олардың прогрессивті жақтарын өз ішіне қамтып, 
әдемілеп, қиюластырған. Соның нәтижесінде ислам заң нормалары сом¬данып, 
айшықтана түсіп, кез келген формацияға кереғар болмай, қабыса алады». Үлкен 
Советтік энциклопедияда: «Әдет – ис¬лам діні тараған елдер арасындағы халықтық 
дәстүрлі құқық»,- делінген (Смағұлова, 2004:4). Ғалым Н.Сәрсенбаев «Қазақ 
халқының дәстүрлері мен әдет-ғұрыптары жөнінде» атты зерттеу еңбегінде дәстүр 
деген түсінікті екі мағынада пайдаланатынына тоқталған. Біріншіден, дәстүр деп 
халыққа кең тарап, терең сіңген әдет-ғұрыптарды және басқа тұрмыстағы тұрақты 
тәртіп түрлерін айтады; екіншіден, дәстүр деп ғылымдағы, саясаттағы, әдебиет пен 
өнердегі аса көрнекті қайраткерлердің атымен байланысты, халыққа көп тараған 
бағытты айтады (мысалы, Абай дәстүрлері т.б.) (Абу¬ова, Ерболатова, 2017:129). 
Ал, ғалым Д. Айдаров «Дәуір және дәстүр» деген еңбегінде: «...әдет-ғұрып, салт- 
дәстүр қоғамдық дамудың барысында пайда болады. Сөйтіп, ол ұрпақтақ ұрпаққа 
тарап, мәңгі бақи өмір сүреді»,- деп жазған (Абуова, Ерболатова, 2017:129). 
Шариғат бойынша жергілікті қолданыстағы дәстүр дінге қайшы болмаса, ондай 
дәстүрді жалғастыруға, ұстануға рұқсат етеді (Дін мен дәстүр, 2017:131). Е. 
Малғажыұлы қазақ халқына тән дін мен дәстүр туралы былай дейді: «Иә, біздің 
салт-дәстүріміз тәрбие мен тағылымға, ізгілік пен адамгершілік құндылықтарға 
тұнып тұр» (Дін мен дәстүр, 2017:3). Ғалым Шамахай болса: «Әдет - әрбір халықтың 
дүниетаным, діні, салтынан тарап қалыптасқан, күнделікті қарым-қатынаста жүзеге 
асатын, қоғамдастырудың басты қуаты» (Шамахай, 2018),- деп көрсеткен. Неміс 
философы Ф.Ницше: «қай жерде әдет-ғұрып болмаса, сол жерде адамгершілік жоқ» 
(Ницше, 2017:3), - деп оның норма екенін айтқан. Қытай даосизмі бойынша «Адам 
әдеп, салтқа бағынуы тиіс. Салтқа ермесе күш көрсету. Ереже, тәртіп жойылса 
немқұрайлық белең алар». Корей философы Хуа Со: «әдеп - пішінсіз, аса ғажап, аса 
ортақ, адамдарға барлық жақсылықты әкелуші мәңгілік таза нәрсе» (Дарьхүү, 2006), 
- дейді. Жоғарыда айтылған ой-пікірлерге толық қосыла отырып, тарихи білімнің 
түп тамырын құрайтын ауызша айту дәстүрінің бір тармағы әдет-ғұрып пен 
салт-дәстүрдің уақыт өте келе өзгеруі немесе жойылуы мүмкін, алайда дәстүрлі 
мәдениетке жан бітіріп, уақыт тәжірибесінен өткен шындықты өсиет, мақал-мәтел, 
өлең, аңыз, ертегіні халықтың сөз өнері, шешендігі арқылы ұрпақтан ұрпаққа 
жеткізсек мәңгі өлмейді десек болады. Сонымен қатар ауызша айту дәстүрінің 
негізін құраған тарихи аңыз-әңгімелер, батырлық жырлар, әдет-ғұрып жырлары, 
шежірелер туралы да біраз ой қозғайық. Атап айтсақ, ғалым Ш.Уалиханов «Қазақ 
поэзиясының формалары» (Валиханов, 1985:157) атты мақаласында ХІХ ғасырдың 
ортасында қазақ халқының фольклоры, жырлары, өлеңдері, айтыс өнері ең жоғары 
деңгейде дамығандығын жазады. Мысалы, халқымыздың ауыз әдебиетінің өзегін 
құрайтын әдет-ғұрып жырларының ішіндегі бесікті аластату, бесікке бөлеу, 
бесіктен шешіп аларда, өс-өс, тәй-тәй, тұсау кесу жыры, халық бесік жырлары: 
Әлди, әлди ақ бөпем, Ақ бесікке жат бөпем! Жылама, бөпем, жылама, Жілік шағып 
берейін, Байқұтанның құйрығын Жіпке тағып берейін,- деген жыр жолдары дүниеге 
келген баланы тәрбиелеуде зор үлес қосқан. Ойын өлеңдері: санамақтар, 
жасырынбақ, қуырмаш, бақ-бақ, ақ серек, көк серек, бауырсақ барып кел...: Балам, 
балам, барып кел! Қыстау жақты шалып кел! Қара биең құлындаса, Құлыншағын алып 
кел!,-деген жыр жолдары баланың жан-дүниесінің қалыптасуына септігін тигізген. 
Мазақтамалар, жаңылтпаштар, жұмбақтар, табиғат туралы өлеңдер, төрт түлік туралы 
өлеңдер: түлік иесінің үлесі, Шопан атаға, Сексек атаға, Зеңгі бабаға, Қамбар 
атаға, Ойсыл қараға, діни-салт өлеңдер, тұрмыс-салт жырларын құрайтын терме, 
мақал-мәтелдер, жұмбақ айтысы, ертегілер, мысалдар, батырлар жырлары, шешендік 
сөздер халықтың ішкі жан-дүниесін, рухани байлығын бейнелеп, дүние танымын 
кеңейтіп, ұлтжандылыққа тәрбиелейді. Мысалы «Өгізді өрге салма – қанатың талар, 
наданға көзіңді салма –сағың сынар. Досыңа өтірік айтпа –сенімің кетер, 
дұшпаныңа сырыңды айтпа –түбіңе жетер. Жал-құйрығы жаба деп жабыдан айғыр салма 
– жаугершілік болғанда, жағдайлап мінер ат тумас. Жақыным деп жаманның малы үшін 
жақсының жағасынан алма –өрісің тарылар. Қару жисаң мылтық жи: жаяу жүрсең – 
таяқ, қарның ашса – тамақ",- деген Төле бидің шешендік сөздері халықтың рухани 
құндылықтарын арттырады. Батырлардың отаншылдық сезімі, туған халқының азаттығы 
жолындағы күрестерін жырға қосқан батырлық эпостар жауынгерлік дәстүрді 
орнықтырған «Қобыланды батыр», «Алпамыс», «Ер Тарғын», «Қамбар батыр», «Едіге», 
Қырымның қырық батыры жырлары жатады. Халық арасына кең тарап, сүйікті 
шығармасына айналған, жастардың адал махаббаты, алмағайып жырланған «Қозы 
көрпеш-Баян сұлу», «Қыз Жібек», «Мақпал», «Бозжігіт» т.б.лиро-эпикалық дастандар 
бұрынғы қазақ тарихының ауызша айту дәстүріндегі мол мұрасы болып саналады. 
Тарихи тұлға - Едігеге арналған жыр түркі тілдес халықтарда «Ер Едіге», « Мырза 
Едіге», «Едіге батыр» немесе жай ғана «Едіге» деп аталады. «Едіге» жырын терең 
зерттеген ғалымдардың бірі В.М.Жирмунский жырдың 30-дан астам әртүрлі 
нұсқаларының бар екендігін және ол жырдың белгілі нұсқалары ішінде архетипке 
Уалиханов-Мелиоранский нұсқасының біршама жақын екендігін айтады» (Жирмунский, 
1974:354). «Қырымның қырық батыры» атты батырлық жырлар топтамасында Елігенің 
ұрпақтары Нұраддин, Мұса би, Орақ, Мамай, Қарасай, Қази секілді тұлғалар 
жеке-жеке жарияланады (Батырлар жыры, 1989). Жырлардың басты 
кейіпкерлері-Нұраддин-Едігенің ұлы болса, Мұса –Нұраддиннің немересі, 
Орақ-Мұсаның немересі, Алғашырдың ұлы Қарасай мен Қази-Орақтың ұлдары болып 
келеді (Тынышпаев,1925:59). Жырда Шығыс Дешті Қыпшақ тұрғындарының жалпы атауы 
«ноғайлы» және «Тоқсан баулы ноғайлы» деген сөз тіркестері кездеседі. Эпостық 
жырды атақты Мұрын жырау Сеңгірбаев жырлаған (Батырлар жыры,1989:375). Бұл 
жырдағы мәліметтер ХІҮ ғасырдың соңы-ХҮ ғасырдың алғашқы онжылдығындағы Алтын 
Ордада болған ішкі саяси күрестер мен Ақсақ Темірмен саяси қарым-қатынастар 
туралы болған мәліметтерді баяндап, дәлелдейді. « Қабағынан қар жауып, Кірпігіне 
мұз тоңып, Қатуланып қаттанды, Буырқанып бұрсанды, Мұздай төмір құрсанды, Жалғыз 
өзі батырың, Жойып кетіп барады, Жолбарыс шапқан құландай, Шоршып кетіп 
барады... . Найзасын жауға мол салды, Жетінші күні сәскеде Жаудың бәрін тауысып, 
Ақ найзаға сүйеніп, Қобыланды жалғыз бұл қалды»,- деген Қобыланды батыр туралы 
жырдың жолдары (Қазақтың тәлімдік ой-пікір антологиясы, 1994:87) ұлы дала 
төсінде айрықша жауынгерлік рух пен ізгілікті дүниетанымды қалыптастырып, 
ұрпақтардың тарихи жадында эпостық, батырлық шығармалар арқылы кеңістік пен 
уақыт өрісіндегі оқиғалар тізбегін жоғалтпай, патриоттық сезімге баулиды. Кез 
келген көшпелі, қарапайым дала тұрғыны өз халқының бүкіл тарихи-мәдени, 
адамгершілік тәжірибесі жинақталған ауыз әдебиеті нұсқаларын - жыр-толғауларды, 
аңыз-әпсаналарды, шежірелерін т.б. жатқа білді. Сол арқылы әлемдік өркениеттің 
тарихи ауқымымен біте қайнасып, өзіндік бітім-тұрпатқа ие деңгейде өмір сүріп 
жатты. Ғалым Ахмет Байтұрсынов жазып кеткендей, «рухты ертек жырлар, батыр 
әңгімелері халықтың рухы көтерілген шақта шыққан сөз болады. Батырлардың 
рухынан, батырларды жыр қылған ақын сөздерінің рухынан сол жыр шыққан замандағы 
халық рухы қандай болғанын білеміз. Ертегілер бұрынғының қалпынан, салтынан 
дерек бергендей, ертек жырлар бұрынғының рухынан дерек береді. Бұл бір. 
Екіншісі, батырлар жырының құны тілге пайда беру жағынан зор. Өлеңмен айтылған 
әңгіменің сөзі көпке төзеді, тез өзгере қоймайды. Солай болған соң, батырлар 
әңгімесінде аталарымыздың сөздері сақталып келген. Біз сияқты тілі жетіліп 
болмаған халыққа аталарымыздың сөздері сақтаған әңгімелер құнды болмақ. Сондай 
құнды әңгімелердің бірі батырлар әңгімесі болмақ» (Байтұрсынов, 1992). Сонымен 
қатар қазақтың ауызша дәстүрінде көп таралған жанрдың бірі- тарихи 
аңыз-әңгімелер. Тарихи аңыздар көп жағдайда белгілі бір тұлғаларға қатысты пайда 
болады. Мысалы тарихи аңыз-әңгімені алғаш рет Ш.Құдайбердіұлы ел аузынан жазып 
алып, өзінің зерттеуінде қолданады және ол өзінің «Қазақтың түп атасы» атты өлең 
түрінде жырлаған еңбегінде тарихи аңыздың мәліметтерін пайдаланады (Шәкәрім 
Құдайбердіұлы және Қазақ хандығының құрылуы мәселелері, 2007: 22-23, 73-74). 
Сонымен қатар, тарихи аңыз-әңгімелерді жинақтауды 1996 жылы белгілі археолог, 
ғалым Мадияр Елеуұлы да айналысқан (Елеуұлы, 1996: 6-12). Ш.Құдайбердіұлының 
тарихи аңыз-әңгімесінен мысал келтіре кетейік: «... Біздің осындағы арғындардың 
арғы атасы Дайыр қожа Әбілхайыр ханның сүйікті биі екен, әділ айтқандықтан Ақжол 
атаныпты және Қарақыпшақ Қобыланды батыр да Әбілхайырға жақын болған екен. Екеуі 
ішінен жауласып жүргенде, бір күні далада Қобыланды батыр Дайырқожаны өлтіріп 
кетіпті. Әз Жәнібек хан біліп, Қобыландыны шариғат бойынша қияс қылып өлтіруге 
сұрапты. Әбілхайыр хан берейін десе, көп қыпшақ бұзылатұғын болған соң, бере 
алмай үш кісінің құнын алып, бітім қыл депті. Ханның шығарған өкіміне Әз Жәнібек 
хан өкпелеп кетеді. Қазақта мақал болып жүрген «Қара Қыпшақ Қобыландыда нең бар 
еді, құлыным» деген сөз Дайырқожаның сүйегін айналып жүріп жылаған әкесі Қыдан 
тайшы деген кісінің сөзі, аты Қыдан еді, тайшы деген өлеңші, ақын дегені» 
(Шәкәрім Құдайбердіұлы және Қазақ хандығының құрылуы мәселелері, 2007:22-23). 
Осы тарихи аңыз-әңгімені өлең түрінде Ш.Құдайбердіұлы: «... Қазақтың Әз-Жәнібек 
ханы болған, Билеген сыртын ноғай заңы болған. Арғынның арғы атасы Дайыр қожа, 
Дейтұғын бір әділ би тағы болған. «Ақжол» деп оң тізеден орын берген. Қобыланды 
Қара Қыпшақ батыр еді, Намыс қып күндестікпен шайтанға ерген. Өлтіріп аңдып 
жүріп Ақжол биді, Қазаққа осы жұмыс ауыр тиді. Қысқасы Қобыландыны өлтірем деп, 
Жар салып, Әз-Жәнібек халқын жиды. Жалынған үш кісінің құнын ал деп, Алмаған 
«бізге керек емес мал» деп, Сондықтан өкпе қылып қазақ көшкен. Қыпшақты шауып, 
шаншып қатты өштескен. Шудағы Шағатайдың нәсілінен, Қараймыз Мұғылтөмір ханға 
дескен»,- деп жырлайды (Шәкәрім Құдайбердіұлы және Қазақ хандығының құрылуы 
мәселелері, 2007:73-74). Ш.Құдайбердіұлының бұл ғылымға енгізген тарихи 
аңыз-әңгімелері тарихи білімнің қалыптасуына қадам жасалған деп санаймыз. Қазақ 
халқының ауызша айту дәстүріндегі дерек түрлерінің бірі- шежірелер. Сонау ежелгі 
дүниеде де тарихи әңгімелерді есіне сақтап, елге айтып отыратын адамдар болған. 
Қазақ халқы оларды шежіре айтушылар немесе шежірешілер деп атаған. «Шежіре» сөзі 
– есте сақтау, жадыдағы білім, рухани қазына дегенді білдіреді. Қазақ шежіресі — 
тарих ғылымындағы халқымыздың шығу тегін, таралуын баяндайтын тармағы. Шежіре 
қазақ, түрікмен, қырғыз, моңғол және т.б. халықтар арасында ауызша сақталған. 
Бұл халықтардың көне тарихы жөнінде айтылатын мағлұматтар «шежіре», «тайра», 
«тарих», «сееджер» т.б. болып әр түрлі айтылғанымен «сақтау» деген мағынаны, ал 
семит-араб тілдерінде «ағаштың бұтағы» деген ұғымды білдіреді. Яғни, арабтар 
шежірені ата санаумен тікелей байланыстырса, түркілер көнені есте сақтау — 
тарихты айтумен, тарихпен бір деп түсіндіреді. Демек, шежіре біздің аталарымыз 
үшін тарих қызметін атқарған (Бес жүз бес сөз, 1994:52). «Қазақ халқының 
арасында танымал шежірешілер қатарына Ахмет Жантөринді, Мұса Шормановты, Абдолла 
Ниязов, Өтей Бөжейұлы, Қорғанбек Біржанұлы, Диқанбай, Саурық, Ережеп, Қылышбай, 
Күзембай, Торғай би және т.б. жатқызуға болады»,- деп тарихшы ғалым Б.Берлібаев 
өзінің ғылыми еңбегінде атап көрсеткен (Берлібаев, 2010). Жалпы алғанда, қазақ 
халқының шежіресіне қатысты материалдарды ХҮІІІғасырдың 40 жылдарынан бастап 
ресейлік авторлар жинастыра бастайды. 1748 жылы М.Тевкелев жазбаларында, Орынбор 
әскери губернаторы Г.С.Волконскийдің тапсырмасымен 1803 жылы құрастырылған 
материалдарда, 1825 жылы жазылған «Ұлы Жүз руларының сипаттамасында», сондай-ақ 
П.И.Рычков, А.И.Левшин, Н.А.Маев, Н.А.Абрамов, Н.А.Аристов, В.В.Радлов, 
Н.И.Гродеков, И.М.Казанцев, Н.Н.Балкашин, Ш.Ш.Уалиханов, Г.Н.Потанин, Л.Мейер 
және тағы да басқа авторлардың зерттеулері мен материалдарында қазақ 
ру-тайпаларының шежіресі мен шежіресіне қатысты материалдар мол кездеседі 
(Казахско-русские отношения в XVI-XVIII, Алма-Ата, 1961: 407-408; Материалы по 
истории Казахской ССР (1875-1828 гг). M,1940:543; Левшин, Алматы, 1996:192-193; 
Радлов,М., 1989:110-111; Добросмыслов,Оренбург: 7, 18; Валиханов, 
Алматы,1984:180-183; Потанин, Петроград, 1917:54-66; Мейер,1865:89-93; Қазақ 
ру-тайпаларының тарихы. Алматы,2006: 92-105) Сондай-ақ қазақ шежіресіне қатысты 
материалдар XIX ғасырдың соңы - XX ғасырдың басындағы қазақ ұлтынан шыққан зиялы 
қауым өкілдері Құрбанғали Халидтың, Шәкәрім Құдайбердіұлының, Мұхамеджан 
Тынышпаевтың, Мәшһүр Жүсіп Көпеевтың еңбектерінде көп кездеседі (Тынышпаев, 
1925:64; Кудайбердіулы, 1991:80). Шежірешілдік көшпелі қоғам туғызған қажеттілік 
және көшпелілердің әдет-ғұрып, салт-санасының негізінде туған. Ол халықтың 
этникалық құрылымын анықтауға, тұтастығын көрсетуге мүмкіндік беретін төл 
тарихымыздың нұсқасы, ұлттық рухани мәдениеттің құрамдас бір бөлігі. Шежірешілер 
қазақтың ата-бабадан келе жатқан салт-дәстүрін, заңдарын, әдет-ғұрпын, ай-күн 
есептерін жақсы білген, көшпелілердің дүниетанымын жете түсінген, небір, 
аңыз-әпсана, жырларды жадында сақтаған. Егер қазақ мәдениеті біртұтас дейтін 
болсақ, онда шежірені де осылай қарастыруымыз керек. Яғни, шежіренің ішінде, 
аңыз бен шындық та, ертегі мен әпсана да, өнер мен ғылым да бар, ал дәстүрлі 
қазақ мәдениетінен осылардың біреуін жеке дара бөліп алып қарастыру мүмкін емес. 
Тарихты жазудың құндылығын жекелеген елдерде патшалар мен хандар түсінді. Олар 
өз сарай маңында болған оқиғаларды жазатын арнайы адамдарды ұстап отырған.Мұндай 
адамдарды жылнамашылар деп атаған. Осылай жазбаша тарих дәстүріндегі тарихи 
білім қалыптаса бастады. Қазақ халқының ауызша айту дәстүрі тарихи білімнің 
қайнар көзі болды деп қорытындылауға болады. Өйткені, сол заманда өмір сүрген 
жеке адамдардың, тобырдың, тайпалар мен тұтас мемлекеттің қоғамдық, саяси, 
мәдени, рухани құндылықтары туралы мағлұматтарды тек қана ауызша айту дәстүрі: 
фольклор, аңыз-әңгімелер, жырлар, шежірелер, жылнамалар және т.б. жеткізген. Оны 
тарих көрсетіп отыр. Қазақстандағы тарихи білімнің екінші кезеңі – Көшпелілер 
заманындағы тарихи білім (сақ, үйсін, ғұн, қаңлы, сармат және т.б.)- қазақ 
даласының экономикалық, саяси, мәдени дамуы ежелгі көшпенділердің рухани және 
материалдық көзқарастары негізінде қалыптасқан. Көшпелілік дегеніміз не? 
Көшпенділер дегеніміз кімдер?. Көшпелілік дегеніміз- шаруашылықтың, мәдениеттің 
ерекше даму түрі.Көшпелілер немесе дала өркениеті - түркі тектес халықтардың, 
соның ішінде қазақтардың материалдық және рухани құндылықтарының даму 
сатысы.Б.з.б. 1-мыңжылдықта Орта Азия мен Қазақстан аумағын көшпенді халықтар – 
сақтар, ғұндар, үйсіндер, қаңлылар, сарматтар және т.б. тайпалар мекендеген. Б. 
з. б. II ғасырдың екінші жартысындағы «Халықтардың ұлы қоныс аударуы» деп аталып 
кеткен тарихи оқиғалардың нәтижесінде Орталық Азияда жаңа мемлекеттік 
бірлестіктер, соның ішінде Үйсін, Янцай, Қаңлы мемлекеттері қалыптасады. 
Алтайдан Карпат тауларына дейінгі ұлан-байтақ кеңістікте көшпелі-отырықшы тұрмыс 
кешкен түркі тектес халықтардың өткеніне астамшылықпен қарап, "тарихи дамудан 
тысқары қалған қауым" ретінде көрсетуге тырысты. Соған қарамастан, өркендеп-өрбу 
негізі, географиялық-табиғи аясы далалық болып саналатын, көшпелі шығыс жұртының 
өзіндік өркениеті хақында дәйекті пікір түйген ғалымдар аз емес. Белгілі орыс 
археологы, академик А.П.Окладников (1908—1981) зерттеу еңбектерінде 
далалықтардың этномәдени жүйесін «Батыс Сібір өркениеті шығысқа қарағанда 
батыспен тығыз байланыста болған сияқты», – деп атап көрсеткен. Ә.Марғұлан, 
К.Ақышев, К.Байпақов, т.б. ғалымдар "көшпелілер өркениеті" атауын жиі қолданса, 
Л.Н.Гумилев, О.Сүлейменов б.з.б. ІХ ғасырдан б.з. ХІ ғасыр аралығында көшпелілер 
мәдениетінің өрлеу дәуірі, Жерорта теңізі жағалауы және Қиыр Шығыс елдерімен 
салыстырғанда «жасампаздық эволюцияны» бастан өткергенін дәлелдеді. Соның 
нәтижесінде кеңестік тарихнама жоққа шығарған Еуразия кеңістігіндегі 
тарихи-мәдени ерекше құбылыс, ғылымға «Дала өркениеті» – деген атпен ене 
бастады. Оның әлемдік өркениетке қосқан үлесіне үндінің саяси қайраткері Д.Неру 
«Әлемдік тарихқа көзқарас» атты еңбегінде әділ баға беріп, «Атлас картаны ашсаң, 
алып Азия құрлығының қойнына кіріп жатқан кішкентай Еуропаны көресің. Ол өз 
алдына дербес құрлық емес, Азияның жалғасы сияқты. Ал тарихты оқитын болсаң - 
ұзақ уақыт бойы, белгілі бір кезеңде Азияның үстемдік құрғанына көзің жетеді. 
Еуропаны жермен-жексен еткен де, өркениетке жеткізген де солар. Азияның әлде-бір 
өңірінен шыққан арийлер, сақтар, ғұндар, моңғолдар, түркілер Азия мен Еуропаға 
қанат жайып, жаппай қоныстанды. Еуропа ұзақ уақыт Азияның отары сияқты болды» 
(Қазақстан тарихы, 2006:42),- деп атап көрсетті. Жабайы жылқылар мен түйелерді 
қолға үйретіп, осыған орай арба мен әбзел ойлап табуы көшпелілерді өркениет 
даңқына жетелеген алғашқы, тың қадам болды. Металл өңдеу, қыш ыдыс жасау, мата 
тоқу, зергерлік кәсіп қарқынды дамып, «жұлдыз барлап, жол табу» арқылы алғашқы 
астрономия, ғарыштық түсініктері орныға бастады. Қандық-туыстық байланыстар мен 
әлеуметтік ұжымдасудың жан-жақты, қатаң түрде сатыланған жүйесі қалыптасты.Яғни, 
көшпенділерде сыртқы, ішкі тарихи үрдістер және әлемдік құбылыстар туралы бай 
тәжірибелік білімдері болғандығын көрсетеді. Бұл тәжірибе халықтардың әлеуметтік 
дамуына, тарихи білімінің қалыптасуына жетеледі. Көшпелі халықтар, оның ішінде 
ғұндар мен түркілердің тарихына ерекше мән берген тарихшы Л.Н.Гумилев болды. Ол 
Еуразия көшпелілерінің бұл құрлықтың тарихында алатын орнын өте жоғары бағалады. 
Дегенмен Л.Н.Гумилев: «Халықтар дамуында, олардың қалыптасуында, 
шаруашылық-мәдени ерекшеліктерінің пайда болуында географиялық, экологиялық 
фактор үлкен рөл атқарады» деп санады. Оның ойынша, «бүкіл тарихи үдеріс 
географиялық, биосфералық өзгеріске тікелей және толығымен тәуелді» (Гумилев, 
1993:87). Археолог К.Ақышевтың пікірі бойынша, Қазақстан жерінде көшпелі мал 
шаруашылығының қалыптаса бастауы қола дәуірінің соңы, төмір дәуірінің басына, 
яғни б.з.д. IX-VII ғасырларға жатады. Осы кезден бастап, Орталық, Батыс 
Қазақстан жерінде меридиан бойымен көшу, ал Шығыс Қазақстан мен Жетісуда қыста 
жазықтар мен қар аз түсетін таулардың қойнауын қыстап, жазда биік таулы 
жайлауларға көшу қалыптасқан. Оңтүстік Қазақстан аймағында ерте заманнан-ақ 
көшпелі, жартылай көшпелі, отырықшы шаруашылық пен тұрмыс орын алған. 
Көшпелілердің рухани мәдениетінің өз даму ерекшеліктері бар. Ол көшпелілердің 
тіршілік қарекетінің, тұрмысының ерекшеліктерінен туындайды. Кейбір батыстық 
зерттеушілер: «Көшпелілер өз бетінше мәдени құндылықтар жасауға кабілетсіз, олар 
тек басып алған отырықшы халықтардың мәдениетін қабылдайды. Ал отырықшы 
халықтардың мәдениеті оларға өгей мәдениет болып қала береді», - дейді. Бұл - 
мүлде қате пікір. Көшпелілер өз тұрмыс-әрекетіне лайықты мәдениет 
қалыптастырған. Көшпелілердің материалдық мәдениеті көші-қонға ыңғайланып 
жасалған. Мұндай таза көшпелі мәдениет үлгілеріне біз жиналмалы, жығып-тігуі өте 
жеңіл киіз үйді, ер-тұрман, ат әбзелдерін, теріден, ағаштан жасалған бесігін, 
басқа да тұрмыстық заттарын жатқызамыз. Көшпелілердің рухани мәдениеті тіптен 
бай. Мал шаруашылығы - егіншілікке карағанда бұқара халықтың барлығы 
қамтылмайтын, қамтығанның өзінде көшпелі кауымның бос уақыты көбірек болатын 
шаруашылық түрі. Материалдық мәдениет үлгілері руханияттың үлгісі болып 
табылады. Мысалы, сәулет өнері ескерткіші, былай қарағанда, материалдық 
мәдениет, ал сол сәулет өнерінен халықтың немесе сәулетінің дүниетанымы, мәдени 
дәстүрі көрінеді. Оның үстіне, сәулет өнері ескерткішінен көрермен рухани ләззат 
алады. Бұл жағынан қарағанда сәулет өнері ескерткіші рухани мәдениет үлгісіне де 
жатады. Кітапты да солай түсінуге болады: әрі материалдық дүние әрі рухани 
құндылық. Көшпелілерде де, отырықшы елдер сияқты, жазу ерте пайда болды. Біз сақ 
жазуларының (б.з.д. 1-мыңжылдықтың ортасы), түрік жазуларының (б. з. VII—VIII 
ғасырлар) болғандығын, одан бергі ортағасырлық түркі тайпаларында жазудың 
болғандығын білеміз. Бірақ тағы да объективтік себептермен көшпелілерде 
отырықшыларға қарағанда жазу-сызу кеңінен дами алмады. Олардың рухани мәдениеті 
- шежіре тарихы, фольклоры, діни ұстаным-қағидалары жадында сақталды. Көшпелілер 
мәдениетінің тағы бір ерекшелігі - олардың мәдениетінің көбінесе көпқырлы болды. 
Көне заманда қазақ жерінде өмір сүрген тайпалар (сақ, ғұн, үйсін, сармат, т.б.), 
одан кейін орта ғасырлардағы түркілер бүкіл Еуразиялық көне және ортағасырлық 
өркениеттер мен әр түрлі себептер арқылы (миграция, жаулап алу, бейбіт көршілік 
жағдайында) араласты. Сол арқылы көшпелілер өздеріне түрлі халықтардың жақсы 
мәдени жетістіктерін қабылдады, өздерінің мәдени үлгілерін басқа халықтарға 
жұғыстырды. Көшпелілер түрлі мәдениеттердің бір-бірімен араласуына, жақындасуына 
қозғаушы күш болған, дәнекер қызметін атқарған. Қазақ мәдениеті өзінің негізгі 
тіні, өзегі, тұрпаты жағынан көшпелі мәдениеттің үлгісінде жасалған өркениет. 
Қазақ жерінде жазу-сызу сақ дәуірінен бастап пайда болған. Сақтарды 
ирандықтар-«жүрік атты турлар», ал ежелгі парсылар – «сақтар», қытайлар – «сә», 
гректер – «азиялық скифтер» деп атаған. Ежелгі сақ тайпалары туралы грек және 
парсы жазба деректері мәлімет береді. Ахеменидтік Иранның жазба деректерінде сақ 
тайпаларының үш тобы туралы айтылады: хаомоварға (хаомо ішімдігін жасайтын 
сақтар), парадараия (дарияның арғы бетіндегі сақтар) және тиграхауда (шошақ 
бөрікті сақтар) деп аталады. Көшпелілер заманындағы тарихи білім жеке 
тұлғалардың тарихтағы алған орны мен рөлі арқылы да толыға түседі. Айта кетелік, 
Сақтар заманынан ауызша айту дәстүрімен бізге жеткен әлемдік тарихта есімі 
Анахарсис Скифский деген атпен қалған, Геродоттың айтуынша, қазіргі 
(христиандық) жыл санауымызға дейінгі VI-VII ғасырларда өмір сүрген, сақтар 
мемлекетінің әйгілі ойшылы туралы ақиқат та, аңыз да бар. Анахарсис есімі 
гректің данышпан философы Платонның (б.з.б. 427-347 жж.) еңбектерінде кездеседі. 
Ол «Мемлекет» деген еңбегінің оныншы кітабында тарихшы Гомер, философ Фалес және 
Скиф Анахарсис туралы айтқан. «Анахарсис – аты аңызға айналған скиф, Грекияға 
саяхат жасағанда Солонмен кездесіп, соның ықпалында данышпандығымен атағы 
шыққан. Ол туралы Геродот хабарлайды» деп жазылған (Платон, 1971:21). Грек 
тарихшысы Геродот: «Дарийдің жорық жасаған елдерінде, Евксинский понт Қара теңіз 
жағалауындағы скиф тайпаларын айтпағанда, тұрпайы тайпалар өмір сүрген. Понттың 
солтүстік жағалауында ешбір мәдениетті тайпа болмаған, тек қана атақты скиф 
Анахарсисті атамағанда» ,- деп жазған (Геродот, 1972:49). Ғалым Ғарифолла Есім 
«Хакім Абай» еңбегінде Анахарсис туралы құнды мәліметтер келтірген: « Сонымен 
Анахарсис Қара теңіздің солтүстік жағында өмір сүрген скиф тайпаларының бірінен 
шыққан. Кезінде Анахарсис туралы Геродот көптеген аңыз-әңгімелер естігенге, 
білгенге ұқсайды. Себебі ол оның кім болғанын, Грекияға қалай келгенін, есімін, 
ататегін ашып берген. Геродоттың баяндауынша, Анахарсис - скиф патшасы 
Иданфирстің әкесінің туған ағайыны. Ал Иданфирс болса – Персия патшасы Дариймен 
соғысқан скиф патшасы. Бұл – тарихта белгілі есім. Иданфирстің әкесі Савлий 
Анахарсистің ағасы ма, інісі ме, ол жері ашылмаған.Анахарсисті атып өлтірген де 
осы өз туысы. Бұлардың әкесі – Гнур, ол да скиф патшасы. Оның әкесі – Лик, оның 
әкесі – Спаргапиф агафирстар патшасы. Негізгі дерек – аңыз-әңгімелер»,-деп 
көрсетеді. Ары қарай ғалым Ғарифолла Есім «Хакім Абай» еңбегінде: Бірақ олар 
әншейін ойдан тумаса керек. Платонның Анахарсис жайлы пікірі тым жоғары. Ол 
«Протагор» деген еңбегінде оны «Жеті ғұламаның» бірі деп санаған.Анахарсис 
туралы Платонның естуі заңды. Себебі Платонның шешесі – атақты Солонның тұқымы. 
Диоген Лаэртскийдің баяндауынша, Солон мен Анахарсис дос болғанға ұқсайды. Ол 
жөнінде мынандай аңыз бар: «Ол Афиныға Евкрат архондығының 48-Олимпиадасына 
келген... Гермиптің айтуынша, ол Солонның үйіне келіп, қызметші құлға: 
«Қожайынға айт, алыс скиф жерінен Солонға қонақ әрі дос болуға Анахарсис келіп 
тұр де», – дейді. Солон құл арқылы жауап қайтарып:«Әдетте досты адам Отанынан 
іздейді», – дейді. Бірақ Анахарсис қолма-қол тапқырлық жасап: «Ендеше Солон өз 
Отанында неге дос іздемеске?!» – дейді. Солон Анахарсистің тапқырлығына 
таңғалып, үйіне енгізіп, содан дос болып кеткен».Әрине, бұл – Солон мен 
Анахарсистің алғашқы жолығуы жайлы аңыз. Көне оқиға. Шындығында да Солон мен 
Анахарсис бір-бірін сыйлап өткен (Есім, 2012:32),- деген дерек көздерінен сақ 
ойшылы Анахарсис туралы көп мағлұматтар береді. Ал Лукианның айтуынша, 
Анахарсистің еліне оралуына басты себеп – Солонның дүниеден қайтуы (Лукиан, 
1935:10). Анахарсис есімі Аристотельдің еңбектерінде де кездеседі (Аристотель, 
1971:23). Сақтардан қалған жазулар көшпенділер заманынындағы тарихи білімнің 
қалыптасуын дәлелдейді. Мысалы,1960 жылы Ертіс өзенінің оң қанатынан табылған 
б.з.д. V-IV ғасырларға жататын сақ дәуірінің марал сүйегінен жасалған тұмарда 
жазу болған. Оны ғалым Алтай Аманжолов оңнан солға қарай «Ақ сықын» - «Ақ марал» 
деп оқыған. 1970 жылы Есік қаласының түбінен табылған «Алтын адамның» қабірінен 
жазуы бар күміс тостаған шықты. Тостағанның сыртында екі жолға жазылған 26 таңба 
бар. Олар бір жағынан, көне түркілердің руникалық жазбаларына ұқсас, екіншіден, 
Жерорта теңізі төңірегіндегі көне алфавиттік таңбаларға, әсіресе грек, арамей 
әріптеріне ұқсас. Оны да А.Аманжолов көне түркі тілі сияқты оңнан солға қарай 
оқыған. Жазудың мазмұны мынадай екен: «Аға, саған (бұл) ошақ! Бөтен (жат ел 
адамы) тізеңді бүк! Халықта азық-түлік (мол болғай!)!». Зерттеушінің пікірінше, 
бұл сақ дәуірінде түркі тілінде жазылған, яғни бұдан 2500 жыл бұрын түркі тілдес 
сақ тайпалары әліпбиін жазуды білген. Өткен ғасырдың 60-жылдары Іле өзенінің оң 
жағасындағы Тайғақ шатқалынан көне тибет жазуы, көне грек әліпбиіндегі жазу 
табылды. Ғалымдардың пікірінше, грек алфавитімен жазылған жазудың сыртынан 
айналдыра тибет жазуын жазған. Жазуды грек әліпбиін білетін буддалық монах 
жазған болуы керек. Қарлұқтар заманында (VIII ғасыр) Жетісу жеріне келген 
тибеттіктер тау-тасқа өздерінің буддалық дұғаларын ойып жазған. Ежелгі 
түркілердің арғы ата-тегі саналатын сақтардың батырлық жырлары арасындағы 
мазмұн, түр, стиль бірлігі тарихи дәстүр жалғастығы тұрғысынан ғылыми негізде 
дәлелденді. Сол себепті б.з.б. дәуірлерде шығарылған «Алып Ер Тоңға», «Шу 
батыр», «Атилла», «Көк бөрі» және «Ергенеқон», «Оғызнаме», «Афрасиаб», 
«Алпамыс», «Арыслан бисат», «Қазан салор», «Алып Бәмсі», «Ер Төстік», «Манас» 
дастандары бүгінгі Қазақстан тарихының ауызша айтылуындағы қайнар бастаулары 
болып табылады. Сондай-ақ, аталған тарихи дастандар өзінен кейінгі тарихи 
кезеңдердегі Түрік қағандығы тұсындағы тарихи «Күлтегін», «Тоныкөк», «Білге 
Қаған» жырлары ғылымға дейінгі білімдік жәдігерлердің жазылуына үлгі-өнеге, 
негіз болды. Түрік қағандығы тұсындағы жазба әдебиет негізіндегі тарихи білім 
өзінен бұзақтар мен үйсіндердің және ғұндардың ауыз әдебиеті негізіндегі тарихи 
білім үлгілерімен генезистік типологиялық дәстүрлік үндестікте дамыды 
(Өміралиев,1985:128). Ертедегі тайпалық одақтар мен ертемемлекеттік құрылымдар 
кезеңіндегі сақтар мен ғұндардың аңыз- афсанаға айналып кеткен ерлік тарихынан, 
көк түріктердің ежелгі қаһармандық шежіресінен сыр шерткен жыр-дастандар, 
қазақтың батырлық жырларын жырлау арқылы ауызша тарих айту дәстүрі қалыптасты. 
Қазыбек би Тауасарұлының кітабында ежелгі Үйсін мемлекетінің бас биі, аталы сөз, 
әділ билік иесі, теңдесі жоқ шешені Майқы би Мәнұлы туралы дерек бар. Майқы би: 
«Адам бақсаң-атаң бақ Көз жұмар, сапар аттанып. Сөз білген атаң-атаң-ақ Айтқаны 
қалар жатталып»,-деп дала мәдениетінің тыныс-тіршілігі көшпенді халықтардың 
өмірінен хабар береді. Көшпенділер кезеңіндегі тарихи білім қоршаған орта 
байлығына, қоғамдық болмыстың ерекшелігіне байланысты қалыптасты. Адамдардың 
іс-әрекеттерінен әдет-ғұрыптар, салт-дәстүрлер, діни-нанымдық сенімдері пайда 
болды. Көшпенділердің тарихи білімі теңдік қарым-қатынасты, әдет-ғұрыпты, 
ата-баба салт-дәстүрін сақтау, барымта, қарымта, жер, жесір, құн даулары мен 
соғыс пен бейбітшілік мәселелерін әділ шешу, адамгершілік пен отансүйгіштік 
қасиеттерді тәрбиелеу, үлкенге құрмет, кішіге ізет көрсету, имандылық, 
парасаттылық, адалдық және т.б. рухани өмір саласының басты құндылықтарын 
сақтауды мақсат етті. Қоғамдағы тепе-теңдікті бірқалыпты ұстау ру басыларының, 
билер мен ақсақалдарың құзырында болды.Діни ұғымда тәңірге, отқа, суға, жерге, 
төрт түлік мал иелеріне, әруаққа табыну орын алды. «Билік үшін адамгершілік 
қасиеттерден арылмауды дәріптеген даналық пайымдау, саяси биліктің халық 
игілігіне айналуын көздеді. Бұқара мақсат-мүддесіне сай келмейтін биліктің 
өміршеңдігі күмәнді, өйткені, халық қаһарланса хан да тағында тұра алмайды. 
«Көтерілсе көпшілі Құмырсқаға жем етіп, Отқа жағар тағыңды. Илеуге тастар 
тәніңді», - деп айтылған Тайкелтір шешеннің сөзін ғасырлар бойы көшпенді тұрмыс 
тауқыметінен туындаған ұшқыр ойдың тобықтай түйіні деп айтуға болады» (Жамалов, 
2003:56). Қазақ даласының экономикалық, саяси, мәдени дамулары ежелгі көшпенді, 
жартылай көшпелі, отырықшы тайпалар – сақтар, ғұндар, қаңлылар, үйсіндердің 
рухани, яғни, саяси-әлеуметтік көзқарастары ортақтығынан, дүниетаным 
түсініктерінің өзара байланыста қалыптасқандығын көрсетеді. Көшпенді халықтардың 
тарихи білімінің қалыптасып дамуы да осы ортақ көзқарастарға байланысты болған. 
Нәтижесінде бұл ортақ көзқарастар тарихи үрдістердің дамуы көрсеткендей, 
Қазақстандағы тарихи білімнің екінші кезеңі – Көшпелілер заманындағы тарихи 
білімді дамытып (сақ, үйсін, ғұн, қаңлы, сармат және т.б.), Қазақстан және 
Орталық Азиядағы түркі халықтарының топтасуының алғышарты болып, Түрік 
қағанаттарының құрылуына дейін жалғасын тапқан. Үшінші кезең - Тасқа жазылған 
жазулардағы тарихи білімде көне түркі руналық жазулары, дала жазулары басты орын 
алады. Б.з.б. VIII көшпенділер даласына Брахми және Кхарошхи жазулары таралған. 
Бұл Көне Үндістаннан келген. Рун заманынан қалған қысқа жазуларды оқу мысалы, 
Қытай жазбаларындағы «шаньюй» (Мөде шаньюй) деген сөздің Рун тілінде де «Сеңгір» 
деп дыбысталатынын анықтап берді. Бұл -«биік», «асқақ», «жоғары» деген мағына 
береді де қазіргі Түркі тілдерінде, мысалы қазақ тілінде «Сеңгір таулар», 
«Заңғар көк»сияқты тіркестерде кездесіп отырады. Көне қытайлықтардың б.з.б. 
дәуірлердегі «Хунну жазуы» деп отырғаны осы жазу. Кейін б.з.б. III ғасырлардан 
бастап далалыққа Соғды жазулары тарады. Ол Ежелгі қаңлы мемлекетінде б.з.б. III 
және б.з. V ғасырлары аралығында кеңінен қолданылған. Мысалы қазіргі 
Қазақстанның оңтүстігінен табылып отырған «Күлтебе жазулары» б.з.б.. II – І 
ғасырларға жатады. Көне Түркі жазулары VI - X ғасырлар аралығында Ұлы Түркі 
қағандығы және Көк Түркі қағандығы, Хазар қағандығы кезінде қолданылған. Таралу 
аймағы Монғолия - Сібір далаларынан Тибет жеріне дейін және Еуропадағы Венгрия, 
Чувашия аймақтарына дейін кездесіп отырады. Сібір және Монғолия далаларына 
таралған жұмбақ жазулардың бар екендігі туралы ғылыми орта ертеден - ақ білетін 
еді. Оларды «Руна жазулары», яғни Скандинавия тілдерінен алғанда «кұпия, сыры 
ашылмаған» таңбалар деп атайтын. Ол кезде әлем ғалымдары бұл жазуларды Көне Угор 
тайпаларынын (Орал халықтарының ата-бабалары) мұрасы деп есептеді. Жазуларды 
зерттеуге арнайы ұйымдастырылған Ресей Ғылым Академиясының экспедициясы 
Минусинск ойпатында іздестіру жұмыстарын жүргізген, Д.Г.Мессершмидт және Ф.И.фон 
Стралленберг 1721 - 1722 жылдар аралығында көптеген материалдар жинақтады. 
Жиналған деректер ғылыми тұрғыдан екшеленіп, 1729 жылы З.Байердің 
«Санкт-Петербургтегі Императорлық ғылым Академиясының жазбаларында» жарық көріп, 
Еуропадағы барлық Шығыстанушылардың қатты қызығу нысанына айналды. 1730 жылы 
Ф.И. фон Страленбергтің өзі де зерттеулерінің қорытындысын және жазулардың 
көшірмелерін жариялады. Оқылудың әртүрлі жолдары ұсынылғанмен, қандай да бір 
ақырғы қорытынды шығаруға деректер әлі аздау болатын, себебі Минусинск аймағынан 
табылған бұл жазулар үзік - үзік және соған сәйкес жарияланған мәліметтердегі 
көшірмелердің көрінісі тым қысқа -қысқа және жазулардың өзі жартылай өшіп қалған 
болатын. 1889 жылы Н.М. Ядринцевтің Монғолия далаларынан тапқан жазулары Көне 
жаулардың толық сақталған және көлемді үлгілерін ғылыми ортаға әкелді. Енді бұл 
жазуларға қарап, оның дыбыстық құрылысы мен грамматикалық табиғаты жөнінде айқын 
қорытындылар жасауға болатын еді. Руна жазуы Қазақстанда Талас, Ертіс, Сыр, Іле 
өзендерінің қойнауларында табылған. Бұл жазуларды алғаш зерттеп, оларды оқудың 
«кілтін» тапқан - 1893 жылы дат филологы, зерттеушісі, ғалым, Копенгаген 
университетінің профессоры Вильгельм Томсен. Одан кейін Орхон жазуларын орыс 
тіліне аударған түрколог-ғалым В.Радлов болды. Осы көне түркі жазуларын сыртқы 
нобайы жағынан Скандинавияның руналарына ұқсатып, бұл жазуларды да руналық, яғни 
«құпия» жазу деп атап кеткен.1895 ж. Енисей жазуларыныңда оқылуы мен аудармалары 
жарыққа шығарылды. Көне Түркі жазуларының орнына далалыққа Көне Ұйғыр жазулары 
келді. Бұл жазуларды кейде манихей жазулары деп атайды. Оның таралуы Манихей 
діннің таралуына байланысты болды. Кейін бұл жазуларды ислам діннің ықпалымен 
енген араб жазулары ығыстырып шығарды. Кейін осы араб жазуларының орнына қазіргі 
түркі халықтары латын және кирилл әліпбилерін қолданады. Көне Түркі жазулары 
немесе Көне Түркі алфавиті - дыбыстық жазу түрі, яғни сөздегі дыбыстарды 
таңбалап жазады. Негізінен ІХ-X ғасырларда үлкен аймаққа таралған көне түркі 
жазуларын ғалымдар үш топқа бөліп қарайды: 1. Енисей ескерткіштері 2. Талас 
ескерткіштері 3. Орхон ескерткіштері Орналасу жері болмаса, бұлардың қолданылған 
жылдарының айрмасында және жалпы жазу таңбаларының қолданылуы арасында елеулі 
айырмалар жоқ. Алайда Түркі жазбаларының жазылу мерзімдеріне қарағанда алғашкы 
Енисей - Лена бойынан, Сібірден, Байкал аймағынан Монғолия далаларына, Орхон 
жеріне, одан Қазақстан мен Қырғызстан, Шыңжаң жеріне қарай біртіндеп таралғанын 
көрсетеді. Ал жазылу үрдісі, таңбаларының қолданылуы ұксас, оқылуы біркелкі. 1. 
Енисей ескерткіштеріне Енисей бойынан және Тува, Хакас, Алтай республикаларының 
(бәрі де Ресей құрамындағы Түркі республикалары) аймағынан және Ресейдің батыс 
Сібірде орналасқан Жаңасібір (Новосибирск) облысы мен Ертіс бойынан табылған 
жазулар жатады. Оның қолданылған, жазылған жылдары V - VII ғасырлардың аралығы. 
Бұл аймақтан табылып отырған Көне Түркі жазба ескерткіштердің жалпы саны қазіргі 
кезде шамамен 150 - дей. 2. Талас ескерткіштері. Бұл аймақтағы жазулар Оңтүстік 
Қазақстан, Жетісу, Сыр бойы мен Қырғызстан аймақтарына таралған, соның ішінде 
көп шоғырланған жері қазіргі Жамбыл облысында. Колданылған мезгілі біріңғай VIII 
ғасыр. Ескерткіштердің жалпы саны шамамен 20 шақты. 3. Орхон ескерткіштері 
Монғолиядағы Орхон, Селенга, Тоба өзендерінің бойынан және Ресейдегі Минусинск 
ойпатынан табылған ескерткіштер жатады. Қолданылған мезгілі VII - VIII ғасырлар. 
Ескерткіштердің жалпы саны 30 шақты. Алайда ең көлемді, ұзақ мәтінді жазбалар 
осы топқа жатады. Бұның ішінде тарихи құндылығы жағынан «Құтлығ қаған», «Білге 
қаған», «Күлтегін», «Тоныкөк», «Кули Чор» және «Мойын Чор» ескерткіштерінің орны 
ерекше. Яғни Көне Туркі жазулары V -VIII ғасырлар аралығында Сібір, Монғолия, 
Шыңжаң, Қазақстан, Кырғызстан және Оңтүстік Ресей жерінде кеңінен қолданылғаны 
туралы қорытынды шығаруға болады. Бұл көрсетіліп отырған тарихи мезгіл (V - VIII 
ғасырлар) мен оның таралған үлкен аймағы Ұлы Түркі қағандығы, одан бөлінген 
Батыс және Шығыс Түркі, Түргеш, Хазар қағандықтары мен Көк Түркілер 
мемлекеттерінің аумағы мен өмір сүрген дәуіріне сәйкес келеді. Бұдан басқа 
қазіргі ғылымға Көне Түркі жазуларының Тибет аймағындағы және Еуропалық даладағы 
нұсқалары белгілі (Аманжолов, 2002:73; Кляшторный, 2003:57, Кормушин, 2004:112, 
Қызласов,1994:45, Малов, 1951:18, Щербак 2001:75). Көне түркі руна жазулары 
қашау әдісімен тасқа, түрлі бұйымдарға (ағаш қасық, күміс тостаған, ыдыс) ойып, 
сызып жазылған. Руналық жазбада 35 әріп бар, бұдан басқа төрт таңба лт, нт, 
нғ,рт деген дауыссыз дыбыстар тіркесін береді. Жазу оңнан солға қарай оқылады 
(Малов, 1951:19). Түркі жазбаларына Тоныкөк (Улан-Батордың жанында) 
ескерткішіндегі жазулар да жатады. Қазақстан жерінен табылғандары - Талас өзені 
бойынан табылған тас мөрдегі жазу Алматы облысындағы Кетпен тауындағы тастағы 
жазулар (үш жерде), Есік қаласының түбінен табылған күміс тостағандағы жазу. 
1960 жылы Сыр бойындағы Шардара су қоймасын саларда ескі қамал орнынан саз 
балшықтан күйдіріліп жасалған түркі жазулы мөр табылды. Бұрынғы Семей облысының 
Үржар ауданынан, Шығыс Қазақстан облысының Шемонайха ауданынан көне түркі жазуы 
бар екі қола айна табылған. 1985 жылы Шығыс Қазақстан облысы, Марқакөл ауданынан 
табылған көне түркі жазуы және Жайық өзені бойынан табылған қола айнадағы руна 
жазуының тарих үшін маңызы зор. Ерте орта ғасырларда түркі халықтары өздерінің 
төл жазуымен бірге соғды жазуын да пайдаланған. Соғды жазуы дегеніміз - орта 
ғасылардағы парсы жазуы. Соғды жазуының өз тілдеріне икемделген нұсқасын 
түркілер алғашында "ұйғыр жазуы", кейінірек "найман жазуы" деп атаған. Түркі 
халықтары ислам діні енген кезден бастап (VIII—XII ғасырлар) араб әліпбиін де 
қолдана бастайды.Қарахан мемлекетінен бастап іс қағаздары араб әліпбиімен 
жүреді. Көне түркі тілі, жазуы - бүгінгі өзбек, қазақ, ұйғыр, түрікмен, қырғыз, 
қарақалпақ халықтарына ортақ мұра. Түркі тілі, жазуы негізінде осы аталған 
қазіргі түркі тілдес халықтардың әдеби тілдері қалыптасты. Ұлттық тарихи 
білімнің негізгі бастаулары болатын рухани мұра руна жазуымен жазылған көне 
түркі ескерткіштері ішінде Түркі ордасының билеушісі Білге қаған, ежелгі 
түркілердің қас батыры Күлтегін батыр, үлкен өнер иесі, ойшыл философ, халық 
дипломатиясының білгірі, кеңесші Тоныкөк ескерткіштерінің алатын орны өте зор. 
Түркі қағанаттарын құрушылардың өршіл рухы «Күлтегін», «Білге қаған» 
жазбаларынан айқын аңғарылады. Бұл құнды мұраларда ортағасырларда өмір сүрген 
түркі халықтарының тұрмыс тіршілігі, салт-дәстүрі, қағандар мен қарапайым 
халықтар арасындағы қарым-қатынастары, қағанның билік жүргізудегі ерекшеліктері 
мен халыққа жасаған қамқорлықтары, қара бұдындардың билікке мойынсұнуы, жер 
мәселесі, елін жаудан қорғаған түрік батырларының саяси майдандағы ерліктері, 
соғыс пен бейбітшілік, құлдық пен тәуелсіздік мәселелері руна жазуымен әсерлі 
баяндалып, дәстүрлі дерек ретінде қазіргі заманға дейін жетіп, тарихи білімнің 
негізін құраған. Күлтегін ескерткішін оның ағасы Білге қаған қойғызған. Жазу 
мынадай сөздермен басталады: «Тәңірідей тәңірден жаралған Білге (дана) қаған бұл 
таққа отырдым. Сөзімді түгел естіңдер, жалғасқан іні-жиенім, ұлым, руым, 
халқым... Көңілдегі қандай сөзім болса, мәңгі тасқа жаздым. Оны көріп, сонша 
біліңдер!» (Қазақтың тәлімдік ой-пікір антологиясы, 1994:3). Түріктердің шығу 
тегіне байланысты «Жоғарыда көк аспан, төменде қара жер пайда болғанда, 
ортасында менің бабаларым өмір сүрді..», - деп көрсетілген. Көне Қытайлык 
«Вейьши» мен «Суйшу» жазба деректерінде «түрктер - ғұндардың ұрпақтары» деп 
көрсетіледі. Аталған деректерде «ғұн шаньюының 10 жасар баласы мен қасқырдың 
қаншығынан таралатын түрктер» жайлы аңыз берілген. Бұл аңызда тарихи шындық та 
бар. Білге қаған тұсында түркі елі дәуірледі. Ол өте жігерлі, қайратты, әділ, 
ақылды елбасы болды. Мысалы: Күлтегін ескерткішінде ол өзі туралы : «Түркі халқы 
үшін түнде ұйықтамадым, күндіз отырмадым. Қызыл қанымды, қара терімді ағыздым. 
Жалаңаш халықты киіндірдім, жарлы халықты бай қылдым, аз халықты көп қылдым»,- 
деп жазуы қағанның халқы үшін өмір сүргендігін, оның бойындағы асыл қасиеттерін 
көрсетеді. Ал, Орхон-Енисей ескерткіштеріндегі: «Егер сен, түркі халқы, өз 
қағаныңнан, өз бектеріңнен, өз Отаныңнан жырақ кетпей, бірге жүрсең, сен өзің де 
бақытты өмір сүресің, өзіңнің от басыңда ешнәрседен мұқтаждық көрмейсің... » 
(Қазақтың тәлімдік ой-пікір антологиясы, 1994:4) деген нақыл сөздері түркі 
халықтарының мызғымас бірлігі болғандығының шын дәлелі еді. Шежіреші Иолығтегін 
жазып қалдырған Орхон ескеркіштері түркі заманындағы тарихи білімнің 
қалыптасуына зор үлес қосқан еңбек болып табылады. Бұл ескерткіштердің негізгі 
тақырыптары сол түркі заманында да және қазіргі жаһандану кезеңінде де жас 
ұрпақтың тарихи санасын қалыптастыруда маңызды рөл атқарады. Түркі 
ескерткіштерінде жастардың елін, жерін сүюі, үлкенді сыйлау, әдептілік, зерек 
ойшылдық, батырлық пен тапқырлыққа тәрбиелейтін ұлағатты сөздер мен пікірлер 
айтылады. Қорыта келе, көне түркі жазуларындағы тұжырымдалған өмірлік, рухани 
қағидалар қазір де өзінің маңыздылығын жоймағаны ақиқат екендігін өмір өзі 
көрсетіп отыр. Төртінші кезеңді ҮІ-ХІҮ ғасырлардағы дала данышпандары, ойшылдары 
мен ғалымдарының шығармаларындағы тарихи білімді көне көшпенді сақ, түркілік 
жазу мәдениеті арқылы дамыған тарихи білім өзінің бастауын ежелгі заманның 
аңыз-әпсаналарынан,әйгілі «Моңғолдың құпия шежіресінен», Рашид ад-диннің «Жамиғ 
ат-тауарих», Ибн Халдунның «Мұхаддімаһ», Захир ад-дин Мұхаммед Бабырдың 
«Бабыр-наме», Осман Кухистанидің «Тарих-и АБұл Хайр-хани», Қаз бек Тауасарұлының 
«Түп тұқияннан өзіме шейін», Ұлықбектің «Сұлтандар шежіресі», Өтеміс қажының 
«Шыңғыснама» шежірелері құрайды. Атап айтсақ, «Моңғолдың кұпия шежіресі» – VІІІ 
ғасырдың орта тұсынан ХІІІ ғасырдың ортасына дейінгі Шыңғыс ханның арғы ата 
тегі, хандықтың қалыптасуы мен дамуы туралы жазылған көшпенділер мәдениетінің 
ғажайып ескерткіші. Сонымен қатар, сол кездегі ел саясатын, салт-дәстүрін, діни 
және құқықтық санасын, дүниетанымын, рухани ахуалын зерттеудің қайнар көзі болып 
табылады. Ғалым С.Шамахай «Құпия шежіре»: этикалық ережелер мен құндылықтар атты 
мақаласында (Шамахай, 2018) «Моңғолдың құпия шежіресі» дерегіне жан-жақты талдау 
берген. «Құпия шежіреде» Шыңғысханның тектік, туысқандық шежіресі мен тарихи 
оқиғалары баяндалумен қатар, өсиет, аңыз, мақтау, өлең, сын әңгіме, 
мақал-мәтелдері арқылы адамгершілік норма, қағидаларды жинаған дүниетанымы 
жайында терең мағлұмат береді. Бір сөзбен айтқанда, шежіреде баяндалатын 
әңгімелерден сол кездегі көшпенді халықтың рухани әлемін аңғаруға болады. 
Шежіренің 76-бабында, яғни, арада талай заман өткеннен кейін, Өәлүн ана (Шыңғыс 
қағанның шешесі) «Алун әжейдің бес ұлы сияқты» - деп жоғарыдағы оқиғаны тәмсіл 
қып, дауласқан балаларын бірлікке шақырады. Өәлүн Есүгейдің басқарған мемлекетін 
қайта құруды көздеді. Өәлүн ананың сол жолдағы үміті Темүжін ұлы еді. Есүхейдің 
тарап кеткен ұлыстарының басын біріктіру мен басқару міндетінің тиесілі 
екендігін ұғындырып, санасына құйып өсірді. Сонымен қатар, осы мақсатқа жету 
үшін дос-жаранның, көптің күшіне сүйенуді, олармен бірлікте өсиет етті. Алун ана 
мен Өәлүн ана екеуінің арасы 400 дей жыл болса да екі дана әйел жастайынан жесір 
қалып, бес, бес жетім баламен қалып отбасын басқарып, жесірлік пен қиыншылықтың 
дәмін татып, бала-шағаларын өсіріп, тәрбиелеген екі ұқсас кейіпкер ретінде құпия 
шежіреде мәңгі қалды. Көне түрік рухани мәдениетінің Шыңғыс хан заманында өз 
сабақтастығын алғандығы туралы моңғол ғалымы Ш.Бира былай дейді: «Надо пологать, 
что известные ныне науке рунические тексты являются лишь частью исторических 
трудов, созданных древными тюрками. Не случайно на территории МНР то и дело 
находят все новые памятники рунической письменности. На данном уровне развития 
наших заний, как мы уже отмечали, трудно проследить, каким именно путем 
передавались монголам историографические достижения тюрков. Маловероятно, чтобы 
монголы приобщались к ним, читая рунические надписи, хотя памятник Кюль-Тегину 
был в Монголии хорошо известен еще в годы правления Хублай-Хагана /1260-1294/. 
Гораздо более вероятно, однако, что указанные достижения доходили до других 
кочевых племен и народов, в том числе монголов, через устную передачу» (Бира, 
1978:9). «Құпия шежіре» Рашид ад-Диннің «Жәми ат-тауарих», Лувсанданзанның 
«Алтын шежіресі», Рашпунцагтң «Болор әрих» еңбектерінде көрініс тапқан. Жәми 
ат-тауарих жинағының «Шыңғыс ханның қасиеттері мен дәстүрлері» деген бөлімінде 
Шыңғыс хан білік, өсиеттің пайдасы туралы: «Жылдың аяғы мен басы кезінде келіп 
білік, өсиет тыңдап, санасына тоқып қайтқан он мыңдық, мыңдық, жүздік 
әскербасылары ғана әскерін басқара алады. Ал үйінде отырып, білік тыңдап 
тоқымаған нояндар суға лақтырған тастай ғайып болады... Ондай адамдар ноян бола 
алмайды» (Рашид ад-Дин, 2002:29), - делінген. Бұл өсиет бойынша «жылдың соңы мен 
басында хан ұлдары, нояндар, уәзірлер, жиналып, мұқият тыңдап, көрсеткен жолмен 
жүруі тиіс болған екен. Рашид ад-Диннің «Жылнамалар жинағында» айтылғандай, 
Шыңғыс хан дәуірінен бастап, ұлы қағанның айтқан сөздерін күнбе-күн жазып алу 
дәстүрі қалыптасқан. Осыған орай, хан бұл мақсат үшін, көбінесе, ұйқасты, 
тұспалды, жатық әрі мәнді сөздер айтатын болған. Бұндай терең мағыналы сөздерін 
жазып алу үшін әрбір атақты Шыңғыс хан ұрпағының қасында өзінің білімді 
бітікшісі, ерекше жазғышы, хатшысы болған. «Құпия шежіре» мәнмәтіні бойынша 
Моңғол империясының ұлы жетістіктері мен жеңістеріне әсер еткен басты себеп - 
рухани құндылықтардың қалыптасқан жүйесі немесе ұрпақтан-ұрпаққа жалғасқан көне 
дәстүрді сақтай отырып, жаңаны ұтымды қабылдай білгендігі екені айқын көрінеді. 
Олар бірлік, әділдік, бейбітшілік, тұрақтылық, татулық, ер жүректілік, ар-ұят, 
міндет, жауапкершілік, қайырымдылық пен мейірімділік, атақ-данқ, тұрақтылық, 
шынайылық, сенім, кеңпейілділік, қонақжайлылық, әйел инабаты, ата-ана мейірімі, 
ұрпақ қайырымы, үлкенді сыйлау, білімге құштарлық, ұстаздан үйрену, табиғатты 
қорғау, өзге дінді сыйлау, жақсы адам болуды аса жоғарғы құндылық ретінде 
бағалап, елдік сананы, адамгершілікті заңмен қорғайтын ережелер жасап, бірыңғай 
тәртіпке негіздей алды. Ал қазақ әдебиетінде Ш.Құдайбердиев, М.Жұмабаев, 
С.Бақбергенов, И.Оразбаев, М.Шаханов, І.Есенберлин, Х.Әдібаев, М.Сұлтанияұлы 
сынды т.б. жазушылар Шыңғыс хан бейнесін әр қырынан сомдаған романдар мен 
повестер, поэмалар, трилогиялар жарыққа шығарды. Өз кезінде Абай Құнанбайұлы 
«Қазақтың қайдан шыққандығы жөнінде» тарихи этимологиялық мақаласында Шыңғыс 
ханның ел, жер, ұлт тарихына қатыстылығын атап өтсе, Ш.Уәлиханов Қадірғали би 
Қосымұлының «Жылнамалар жинағын» жоғары бағалап: «Қазақ тарихына қатысты 
деректердің молдығы жағынан «Жылнамалар жинағына» иықтасар ештеңенің жоқтығы 
күмәнсіз» (Сыздықова, Қойгелдиев, 1991), - дейді. «Жылнамалар жинағының» екінші 
бөлімі Рашид ад Диннің аудармасымен толықтырғанын және «Джамих ат тауарих» пен 
«Құпия шежіренің» сюжеттік желісінің сәйкес келетіндігін ескерсек, қазақ ғалымы 
тарапынан алғаш рет назар аударылғанын көруге болады Көне Қытай мұрағаттарынан 
табылған мәліметтер арғы ата-бабаларымызда жүйелі заңның болғанын көрсетеді. 
Мәселен, Қытайдың «Таннама», «Ханнама» деп аталатын тарихи құжаттарында мынандай 
тарихнамалық ғұрып жазылған екен: «Үйсін, Сақ елдерінде күңнің құны бір түйе 
немесе он бір-он екі кез мата; құлдың құны бір атан немесе бір ат болады... ол 
елдің заңында асырап отырған баланы құл етуге, сатып жіберуге, кепілге қоюға 
болмайды. Әрі оны ауыстыратын зат құн емес, сүтақы деп аталады...» (Құнтөлеуұлы, 
2006). Қазақ халқының аттары аңызға айналған, соңына туған халқының өмір 
тірлігінен деректер қалдырған ұлы даналары мен ойшылдары, ақын, жырау, елінің 
қамқоршысы би, шешендері шығармаларында тарихи білімнің қалыптасуында маңызды 
орын алатын мәселелерді қамтыған. Олар шығармаларына әр тарихи кезеңдегі, 
қоғамдағы әлеуметтік, саяси мәселелерді арқау етіп, адамзаттың өмірдегі рухани 
құндылықтары туралы құнды пікірлер айтып, қоғамның даму сатысындағы кездесетін 
әртүрлі келеңсіз мәселелерден құтылу жолдарын қарастырған. Ғалым Қалас Жамалов 
«Дәстүрлі қазақ қоғамының әлеуметтік тағлымы» еңбегінде: «Қазақ ойшылдарының 
пікір, пайымдаулары олардың шын мәнінде терең ойлы үлкен диалектик екендіктерін, 
әлеуметтік өмір қайшылықтарына субьективтік тұрғыдан құнды пікірлер айтқандығын 
көрсетеді» (Жамалов, 2003:4) деп жазуы да тегін болмаса керек. Қазақ ойшылдары 
туған елінің бақытты болашағын армандап, өмірдің қарама-қарсылықты жақтарын, 
әлеуметтік құбылыстарды саралай білсе, «Жыраулар шығармалары көшпенділер өмірін 
жан-жақты қамтып, ықылым замандардан сақталған халықтың данышпандық ой, 
пайымдауларын өз бойларына жинақтаған. Халық бұқарасының арман, мақсаттары мен 
мүдделерін қорғаған, айтар ойын жүйелі жеткізген, әлеуметтік әділеттілік үшін 
күрескен дала данышпандары – бүгінгі күнгі ұрпақтары үшін алдағы асыл мұраттарға 
жетуге жол сілтер үлгі. Ақындар шығармаларының өзекті мәселелерінің бірі – 
ұрпақтар жалғастығы» (Жамалов, 2003:5), - дейді. Халқымыздың кемеңгер 
ойшыл-ұлдары: Қорқыт ата, әл-Фарабидің «Бақытқа жету жайында», «Ізгі қала 
тұрғындарына жаңаша көзқарас», «Поэзия өнері туралы», Әли ибн Синаның 
«Даныш-Намесі» («Білім тобы"), Әбу Райхан әл-Бирунидің «Хикметтері» («Даналық 
сөздері»), Махмут Қашғаридің «Диуани лұғат ат-түрік" («Түркі сөздерінің жинағы», 
Жүсіп Баласағұнның "Құтты Білігі», Қожа Ахмет Яссауидің «Диуани хикметі» («Ақыл 
кітабы»), Сүлеймен Бақырғанидің «Бақырғани кітабы», Ахмет Жүгінеки, 
әл-Хорезмидің «Мұхаббат-наме», Сайф Сарайдың «Гулистан бит-турки», («Түркі 
тіліндегі Гүлістан»),Құтбтың «Хосрау Шырын», Дүрбектің «Жүсіп - Зылиха» 
дастандары шығармалары,Қыпшақ тілінің сөздігі - «Кодекс куманикус» тарихи 
білімдегі ой-сананың жемісі болды. Тарқатып айтар болсақ, ежелгі түркі дәуірінің 
құнды дерегі –ауыз әдебиетімен осы заманға жеткен Қорқыт Ата туралы түркі тілдес 
халықтар арасындағы аңыздар. Оғыз мемлекеті тұсында өмір сүрген (ҮІІІ ғ.) оның 
шығармаларының тақырыбы- тарихи дәуірдің саяси-әлеуметтік мәселелері, уақыт 
тынысы мен халықтың мұң-мұқтажы, мәңгілік ғұмыр, жан өлмейтін жерді табуға 
талпыну, философиялық ой-толғаулар. Көк тәңірге, жерге, суға табынған Қорқыт ата 
барлық мақсат, мұраты халқына қызмет ету болған, болашақты көре білген сәуегейі, 
әйгілі күйші, музыкант, ежелгі түркілердің аса көрнекті ойшылы, халық даналығын 
жинап сақтаушы. Сырдария өзенінің төменгі ағысында ұзақ өмір сүріп, жазмышқа 
қарсы күресіп, адамның мәңгі жасауын арман еткен. Өлім қатері, одан құтылу 
туралы өзінің асыл ойлары мен сезімдерін қобыздың зарлы әуеніне қосқан Қорқыт 
Ата туралы қазірге дейін көптеген аңыздар бар. Бізге жеткен «Қорқыт ата кітабы» 
Орта Азия, Қазақстан мен түркі тектес халықтардың ортақ рухани мұрасы, аса 
көрнекті жазба ескерткіші. Қазақ мәдениетінің рухани құндылықтарына талдау 
жасаған фило¬соф С.Е. Нұрмұратов: «Әрбір ойшылдың жинақтаған рухани байлығының 
іргетасын қалайтын құндылықтар жүйесі болады. Ол өмірге деген қатынасының 
өзекжарды бейнесіне айналады. Міне, сол тұрғыдан алғанда Қорқыт үшін Адам 
әлеміне ең қажетті дүние -Өмір болып табыла¬ды. Бұл жерде Өмірді Жер бетінде жәй 
ғана тіршілік етумен шатастыруға болмайды. Әрине, адам өмір сүру үшін алдымен 
тіршілік Иесі болуы ке¬рек екені белгілі. Бірақ, тіршіліктің де тіршілігі бар. 
Хайуан да, өсімдік те тіршілік етеді. Ал, олардан адами тіршіліктің 
айырмашылығы-оның Өмір деңгейінде өтуінде, яғни қасиетті рухтың берген қасиетін 
әлемге паш етуінде» (Нұрмұратов, 2010, 115):, – деп тұжырымдайды. Қорқыттың 
әрбір шығармасы жәй ғана орындалатын күй емес еді, оның әрқайсысы әлемге, өмірге 
деген махаббаттан туындаған жүрек лебізі болатын. Шығармашылық болмыстағы 
көрінісі тек дәстүрлі түсініктегі өнер салаларымен шектелмейді, ол адам 
болмысының, оның әлеуметтік әлемінің барлық саласын қамтиды (Құрманғалиева, 
Нұрмұратов, 2009:14 ). Қорқыт күйлеріне терең философиялық тебіреніс, элегиялық 
көңіл- күй мен майда қоңыр лиризм тән. Күйші шығармаларында халқы мен елінің 
тағдырын, болашағын ойлап, өмірдің мәні, бақытты ғұмыр жай¬ында тебіреніп ой 
толғап, қобыздың үні мәңгілік өмір мен сұлулық жы¬рын төгіп, аққудай сызыла 
сұңқылдайды. Қорқыт күйлеріне тән тағы бір ерекшелік-оларда әуендік байланыс, 
бір-бірінен сабақтастық бар. Бір күйдегі нақыш-саз екіншісінде ашық және жасырын 
түрде де қайталанады. Яғни, күйдегі қысқа сарындар әрбір күйде кейбір ырғақтары, 
факуралық сілемдері өзгеріп, түрленгенімен, бұлардағы саздық байланыс үзілмейді. 
Қорқыттың күйлерінің формасы өте қарапайым болуымен бірге оның сарынынан табиғи 
дыбыстарға еліктеу және бақсылар зікірінің желісі байқалады. Бұл Қорқыт 
күйлерінің көнелігінің бірден-бір дәлелдейтін белгісі болып табылады (Қорқыт 
Ата, 1999:115). Фольклортанушы Е. Тұрсынов: «Қорқыт туралы аңыздың түпкі 
негізі-есімі ел есінде сақталмаған бір ұлы бақсының өзіне мәңгілік өмір тілеп, 
ойнағаны туралы баяндайтын аңыз. Өзі үшін мәңгілік өмір тілеп, арнайы сарын 
айтып, ойын салу-қатардағы бақсының қолынан келетін нәрсе емес. Бұл тек қана өз 
күшіне сенген, күшті бақсының ғана қолынан ғана келеді. Асқан күшіне сеніп, ойын 
бастаған бақсы туралы аңыз кейінгі ұрпақтарды күні бүгінге дейін тебірентіп 
келеді»-дей келе былай тұжырым жасайды: «қазақ бақсыларының Қорқытты пірі деп 
есептейтіндіктерінің себебі, міне осында жатыр» (Тұрсынов,2001:159). Сонымен 
қатар академик Ә. Марғұлан: «қазақ аңыздарындағы ескі дін сарыны-бақсылық болып 
табылады. Қорқыттың бақсы болған деп қарастырумыздың нақты дәлелі-қолындағы 
қобызы. Өйткені, қобыз-әулиелердің аспабы болып табылады. Қобыз тарту, оны¬мен 
пірін шақыру бақсылардың ғасырлар бойы келе жатқан бір дәстүрі» (Марғұлан, 
2007:52),- деп өз пікірін білдіреді. Жоғарыда берілген пікірлерге толық қосыла 
отырып, Қорқыт Ата есімі көшпелі қазақ жұртының арасында ерте заманнан-ақ ерекше 
қастерленген. Сондықтан да халық: «Жыраудың үлкен пірі – Қорқыт Ата, бата алған 
барлық ақын асқан ата, таңқалып жұрттың бәрі тұрады екен, қобызбен Қорқыт Ата 
күй тартқанда», - деп тегін жырламаған Қорқыт бабамыз: «Тәңірге сиынбаған 
адамның тілегі қабыл болмайды. Тәңірісі құрамаса, ешкімнің бірі екеу болмайды. 
Тәңірі пендесінің маңдайына не жазса, сол болады. Оның жазуынсыз адам жамандық 
көрмейді, ажал келіп, өлмейді. Өлген тірілмейді, кеудеңнен жаның кетсе, ол 
қайтып келмейді»,- деген нақыл сөздері адам баласының өміріне қорытынды 
түйіндеме жасаған. «Атаның атын былғаған ақылсыз баланың әке омыртқасынан 
жаралып, ана құрсағында шырланып, тумағаны жақсы», - (Қазақтың тәлімдік ой-пікір 
антологиясы, 1994:90) деген нақыл сөздері саналы ұрпақ беруін тілеген бабамыздың 
айтқан өсиеттері болашақ ұлы мұраттарға тәрбиелеу үшін ұрпаққа қалдырылған құнды 
мұра. Яғни тарихи білімнің қалыптасуына негіз бола білген Қорқыт Атаның 
пайымдауларында терең мән бар.Дана қарттың ойынша, ел үшін еңбек ету, саналы 
ұрпақ тәрбиелеу, халық үшін қызмет ету адам өмірінің басты қағидаттары болуы 
керек деп қоытындылауыма болады. Сөзімді жалғастыратын болсам,IX-XII ғасырларда 
Қарахан мемлекеті тұсындағы немесе ислам дәуірі деп аталатын тарихи кезеңдерді 
түркі халықтарының қоғамдық мәдени даму тарихындағы Қайта өркендеу - Ренессанс 
дәуірі деуге болады. Өйткені бүкіл түркі қауымын әлемге танытқан ойшылдар мен 
ғалымдар, соның ішінде бірегейі, артына орасан зор мұра қалдырған оқымысты, 
дүние жүзі білімі мен мәдениетінің «екінші ұстазы», асқан ұлы ойшыл, 
энциклопедист ғалым аталған Әбу Насыр әл-Фараби өзінің ғылыми көне көркем 
туындыларында гуманистік идеяларды, адамгершілік пен қайырымдылықты, т.б. ізгі 
қасиеттерді көтереді. Әл-Фараби Түркістанда, Фараб (Отырар) қаласында 870 жылы 
дүниеге келді. Батыстың білім әлемінде оны әл-Фарабиус атымен таниды. Фараби 
оқып –жазуды туған қаласында үйреніп, Отырар медресесінде, Шам, Самарқан, 
Бұқара, кейін Харран, Мысыр, Халеб (Алеппо), Бағдат шаһарларында білім алған. 
Хараннан Бағдатқа қайтып оралған әль-Фараби Бағдатта 20 жылдай тұрады, әрі тіл 
білімін, әрі сол кезеңнің дербес философия және логика ағымы жаңаплатоншылдық 
философиясын, соның ішінде Платон мен Аристотельдің философиясымен терең 
танысуға мүмкіндік алады (Нұрмұратов, Нұрланова, Әлжан, Сатершинов, 2010:37). 
Тарихи деректер бойынша 70-ке жуық тіл білген. Философия, логика, этика, 
метафизика, тіл білімі, жаратылыстану, география, математика, медицина, музыка 
салаларынан көптеген трактат жазып қалдырды. Ол рухани бастауларды жан-дүние 
үндестігінен, әдеміліктен, қанағаттанудан, бақыттан іздестірді. “Қайырымды қала 
тұрғындарының көзқарасы”, “Мемлекет қайраткерлерінің қанатты сөздері», «Бақыт 
жолын сілтеу», «Бақытқа жету жайында», «Жан туралы», « Ақыл-ой мен ұғым» , 
«Азаматтық саясат» және т.б. еңбектері бар. Әл-Фараби өзі өкілі болған түркі 
мәдениетінің рухани құндылықтарын бойына сіңірді. Тарихты жасайтын адам десек, 
адам- әлемнің негізгі тұтқасы. Егер оның ақыл-ой парасаты ойдағыдай дамып 
жетілсе, ол дұрыс өсіп-өркендей алады. Қажетті дағдылар мен жақсы мінез-құлық 
адамды бақытқа кенелтеді. Жаман мінез құлық- бұл рухани дерт деп өз 
шығармаларында қазіргі тарихи білімді дамытудағы орын алатын негізгі мәселелерді 
тарқата отырып, осы мәселелерді шешудің басты жолдарын көрсетеді. Адамның 
өсіп-жетілуінде әл-Фараби дағды мен әдетке елеулі орын береді., ұстаздың 
ғибратты сөзі мен нақты ісі жәрдемімен қалыптасады. Қандай да болсын әдіс,тәсіл 
(мақтау, бетіне басып ұялту, көзін жеткізу, көндіру және т.б.) ұстаздың бойында 
табылуы қажет деп көрсетеді. «Философиядан үйренуден бұрын нені білу керектігі 
туралы» атты шығармасында ғылым мен философияны үйренбес бұрын адамның жан 
тазалығын, әдептілігін бірінші алғышарт деп қояды. Ғылым жолында еш қиыншылықтан 
мойымай, сезімдік тілектерін тежей отырып барлық мүмкіндігін ақиқатты тануға 
арнау керек дейді.Көптеген фарабитанушылар әл-Фарабидің көзқарасына түркі мәдени 
дәстүрінің әсер еткенін мойындайды. Әл-Фараби тумысынан өкілі болып табылатын 
түркі мәдениеті өзіне тән дүниетанымдық бағдарлар мен категорияларды, болмыс 
принциптері мен дүниені ұғыну құндылықтарын қалыптастырды. Осы құндылықтар 
жастық шағында әл-Фарабидің тұлғалық қалыптасуын анықтады. Әль-Фарабидің өзіндік 
ойлауы ортағасырлық тарихи білімдегі ерекше ділдің, қоғамдық болмыстың 
сипаттарын да қарастырған. Сонымен қатар, Келешек қоғамдағы әлеуметтік 
мәселелердің туындауы жөніндегі пікірлерін білдіреді. “Қайырымды қала 
тұрғындарының көзқарасы”, “Мемлекет қайраткерлерінің қанатты сөздері» деген 
трактаттарында әл-Фараби өз заманында сирек кездесетін ойлар айтады. Тіршілік 
пен ой-пікірдің тарихи негіздерін қайта құру тұрғысынан алғанда аса маңызды 
қағидалар ұсынады; мұнда адам қоғамының тегі туралы, мемлекеттік құрылыс туралы, 
қоғамдық тіршіліктің түрлі формалары, адамның этикалық және басқа мінез-құлық 
ережелері туралы баяндалады (Әл-Фараби философиялық көзқарастары, 1973:98). 
Ғалымдар А.Қасымжанов пен Б.Ғафуров мақаласында әл-Фарабидің қоғам жайындағы 
идеясының қалыптасуына ұлы ойшылдар Платон мен Аристотелдің ілімдерінің әсері 
бар екендігі көрсетіледі: «Мінсіз мемлекет құрлысын жасап шығу тәсілінде 
Платонның ізімен және этикалық қайырымдылықтардың қалыптасу үдерістерін түсінуде 
Аристотельдің ізімен жүре отырып, әл-Фараби бұлардың әлеуметтік-этикалық 
көзқарастарының нақтылы тарихи белгілерін мүлдем қозғамайды және мұның өзі 
табиғи да нәрсе, өйткені ол өзі антик заманына ұқсамайтын жағдайда өмір кешті 
және ондай жағдайға нақтылы тарихи тұрғыдан қарай алмады»- деп атап көрсеткен 
(Әбу Насыр әл-Фараби, 2015:99). Әл-Фараби философиясының мәні мен мақсаты, 
біріншіден, Жер бетінде әділетті мемлекет құруға бола ма, екіншіден, адам 
бақытты бола ала ма, оның бақыты неде деген сұраққа жауап беруде. Міне, 
сондықтан, әл-Фараби философиясының барлық мазмұнын өз бойына жинақтаған өзек - 
әлеуметтік-саяси мұрат болып табылады. «Философияны зерттеуден бұрын сезімтал 
жанның қасиеттерін, рахатқа бату мен мансапқорлық сияқты алдамшы шындыққа емес, 
ізгілікті ақиқатқа талпынатындай етіп тәрбиелеу керек. Бұл мінез-құлықты сөз 
жүзінде емес тәрбиелеу арқылы жүзеге асады. Қателіктер мен адасудан сақтарлықтай 
таза жолды түсінетін парасатты жанды осылай ғана тәрбиелеуге болады» ,-дейді 
Әл-Фараби (Аль-Фараби, 1994:84). «Бақытқа жетудің жолы философиямен айналысу» 
деген тұжырымы бұл адамды білімге, оқуға шақыруының белгісі (Әл-Фараби, 
1975:195). Өзін тәрбиелеген, ізгілік талаптарын сақтаған шын философ дәрежесіне 
жетіп, мемлекеттігі кемелденген адам санатына көтеріледі. Философияны толығымен 
рационалды білім ретінде қорғай отырып, Фараби өзін өмір сүрген қоғамда 
философияның алдыңғы орынға ие болуына ұмтылыс жасады. Тек философияның 
дәнекерлігі арқылы жер бетінде ақыл-ой, бақыт және қайырымдылық патшалығын 
ұйымдастыруға болады деп түйіндейді. Философияның іргелі мәселесі - әл-Фарабидің 
онтологиялық ілімі де, оның адам мәселесін түсінуі де жаңа сипатқа ие болады. 
Ортағасырлық философияның сенім мен білім, ақиқатқа (діни немесе зайырлы) жету 
тәсілдері мен жолдары, адамның рухани кемелденуі сияқты маңызды мәселелері, тек 
ортағасырлық қана емес, әлемдік философия мен мәдениетте әл-Фараби құбылысын 
бұрынғы тоталитарлық идеологиядан арылған ұстанымда зерттелген кезде ғана 
тереңірек анықталады. Әл-Фараби жердегі адамдардың бәрі бірігіп қоғамды 
құрайтынын айтады. «Адамдар бірлестігі шынайы бақытқа жеткізетін істерде өзара 
көмектесу мақсатын қала қайырымды қала болып табылады, ал адамдары бақытқа жету 
мақсатымен бір-біріне көмектесіп отыратын болса, бүкіл жер жүзі осылайша 
қайырымды болмақ» (Әл-Фараби, 1975:324). Әл-Фарабидің бірыңғай ұстанымына 
сәйкес, өзара “келісімге келіп”, бірлесіп өмір сүрсе, яғни өзара көмек пен өзара 
түсіністік принциптеріне негізделген, билікті дұрыс жүзеге асырып, азаматтарын 
жүйелі тәрбиелей алған қауымдастықта ғана адамдар бақытқа жете алады. Әрекет 
етуші парасат адамға болмыстың іргелі бастаулары туралы білімді береді, ал адам 
жанының ішкі ұмтылыстары бақытқа жеткізетін жолды іздеуге итермелеп, пайымдау 
мен толғанулардың нәтижесінде адам бақытқа қол жеткізу үшін қандай әрекет ету 
қажет екенін анықтайды. Сонымен, жеке адам мен бүкіл қауым өміріндегі 
тәжірибелік өзгерістер ізгілік пен зұлымдықтың арасын таңдауда, ерікті қалауға 
негізделген ізгі ниет пен іс-әрекетке сай келетін істер мен амалдар арқылы 
жүзеге асады. Көріп отырғанымыздай, әл-Фарабидің көзқарастарында этикалық 
зияткерліктің ұстанымы айқын көрініс табады және бұл ұстанымға сай адам бақыттың 
мәнін түсіну үшін ең әуелі, әрекет етуші парасатқа бағынып, өз ішінде ең биік 
зияткерлік қабілетті – парасатты дамытуы қажет болады, өйткені парасат қана оған 
шынайы бақыт туралы білімді бере алады. Парасат шынайы бақыт пен жалған бақыттың 
аражігін ашуға мүмкіндік береді, ол ізгі әрекет пен, әл-Фарабидің пікірінше, 
надандықтан туындайтын ақаулы әрекетті де ажыратуға мүмкіндік береді (Әбу Насыр 
әл-Фараби, 2007:118). ХІ ғасырда тарихи білімнің дамуына зор үлес қосқан 
ғұламалардың Орта Азия мен Қазақстан халықтарының дербес халық болып бөлінгенге 
дейінгі ортақ рухани мұраларында: Махмуд Қашғаридің «Диуани лұғат ат-түрік" 
(Түркі сөздерінің жинағы) еңбегінде: «... Даналардың сөзі – ақыл, зер салсаң, 
зердеңе қонар .., ...Басыңа түссе қара түн, Нар түйеше көтергін, Тағдырыңа тап 
болса, Қиындыққа қарсы тұр...»- деген жыр жолдары, Жүсіп Баласағұнның "Құтадғу 
білік» (Құт негізі- білік) дастанындағы: «Ақыл-шырақ, қара түнді ашатын, Білім- 
жарық, нұрын саған шашатын. Ақыл қолдап, біліммен ер жетілер, Екеуімен қадірі 
артып бекінер...» (Қашқари, 1997),- деген жыр жолдары ұлы ғұламалардың тарихи 
білімді дамытуда білім мәселесінің орнын айшықтап қана қоймай, білім мен ақылдың 
қасиеттері мен пайдасын нақты көрсете отырып, жастарымыздың рухани жадын 
тәрбиелеуге өзіндік үлес қосатын тарихи дерек екендігін көрсететіні сөзсіз. 
Қазақ жеріндегі тарих білімнің қалыптасуы дінмен байланысты болды. Қазақ 
даласында тарих көрсеткендей исламмен бірге көптеген діндер: заростризм 
(жаратушы), несториандық бағыттағы христиан діні,буддизм, манихейлік діні 
тараған. Қазақтар үшін осы діндердің ішінде ислам дінін білім ретінде 
калыптастыру мен оның ғылымға жетелеудегі рөлін көрсететін жазба деректердің 
басым көпшілігі Қарахан мемлекетінің тұсына келеді. Түркі халықтарының тарихи 
білімінің жазбаша түрдегі қалыптасуы ислам діннің енгізілуімен бірге басталды 
да, әл-Фараби өмір сүрген дәуірдегі ғалымдар есебінен дамытылып, монғол-татар 
шапқыншылығына дейін созылды. Бір ғасыр тоқыраудан соң, Алтын Ордада ислам діні 
енгізілген тұстан, күні бүгінге дейін дамып, жетілу бағытында келе жатыр. ХІІ 
ғасырда қазақ даласындағы тарихи білімдегі сопылық ілімді дамытушы, ғалым Қожа 
Ахмет Яссауидің «Диуани хикметі» («Ақыл кітабы») еңбегі Орта Азиядан бастап, 
Еділ жағалауына дейінгі көшпенді түркі тайпаларының арасында кең тараған. 
«Диуани хикметте» діни-сопылық қағидалармен қатар, оқу, білім алу, имандылық, 
адалдық, ақыл-парасатқа жетілу, достық пен махаббатты қастерлеу, әділетті болу 
жалпы адамгершілік нормалары дәріптеледі. Яссауи өсиеттеріндегі: «Махаббатқа 
берілгендер өз мақсатын табады», «Достарыңа төбеңмен қызмет қылғын», « Қызықпай 
мал-мүлікке дүние тепкш», «Ей достар наданменен көңіл қоспа», «Жалған сөйлеп 
имансыз болма. Дүние үшін иманы мен дінін сатар» (Диуани Хикмет, 1989:97) 
секілді жаман-жақсы қасиеттерді шенеп мінейді. Осы айтылған Қ.А.Яссауидің 
даналық сөздері күні бүгінге дейін өзінің жастардың жадысын қалыптастыруда 
тәрбиелік мәнін жоймай, сабақтастығын сақтап келеді. Сонымен қатар, Сүлеймен 
Бақырғанидің «Бақырғани кітабы», Ахмет Жүгінекидің «Хибатул хакайк» (Ақиқат 
сыйы) дастандары, өзінің демократиялық бағытымен ерекшеленеді. «Хибатул хакайк» 
еңбегінде: «Білімсіз надан – құны жоқ бақыр. Білімді әйел- ер, надан еркек- 
әйел»(Жүгінеки, 1975:52-63), - деп білім алу жалпы адамзат үшін ең маңызды болуы 
шарт деп ұрпаққа өнеге қалдырады. ХІІІ ғасырдағы Реванди Хорезмидің 
«Махаббат-наме» еңбегінде: «Махаббаттан мың түрлі сыр туады... . Жаны таза адам 
сұлулыққа құмар келеді... », (Хорезми, 1961:153-159)- деп салтты сақтау, 
адамгершілік, сүйіспеншілік, ақыл-парасатты қастерлеу, жастық пен махаббат 
психологиясы жөнінде ойлар айтылса, ХІҮ ғасырдағы Алтын Орда билеушілері тұсында 
ғұмыр кешкен Сайф Сарай «Гулистан бит-турки» («Түркі тіліндегі Гүлістан») 
еңбегінде: «Өмірде қиянат жасаған адамның қиямет-қайымда қолы дірілдейді... Ең 
артық жаратылған – адам, ең төмен жаратылған – ит, ол да нан-тұздың қадірін 
біледі. Ең жаман жаратылған - соны білмейтін адам... Ұятсыз адам иттен де 
жаман... »(Наджин, 1975:35),- деген жолдарынан ел билеушілер мен халық бұқарасы 
жайында, қанағат-ынсаптық туралы айтылып, моральдық-этикалық, философиялық 
түйіндер жасалуы тарихи білімдегі маңызды мәселелердің шешілу жолдарын қозғайды. 
Қорыта келе, Қазақстандағы тарихи білімінің қалыптасуында төртінші кезең ҮІ-ХІҮ 
ғасырлардағы дала данышпандары, ойшылдары мен ғалымдарының шығармалары арқылы 
толығып, дамығандығын көреміз. Бесінші кезеңдегі ХҮ-ХІХ ғасырдың бірінші 
жартысындағы Хандық дәуірдегі тарихи білімді Асан қайғы, Қазтуған жырау, 
Мұхаммед Хайдар Дулати, Қадыр Әлі Қосымұлының «Жылнамалар жинағы», Жиренше шешен 
мен Қаз дауысты Қазбек би, Әнет баба мен Төле би, Шалкиіз жырау, Доспамбет 
жырау, Әбілғазы Баһадүрдің «Түрік шежіресі», Жиенбет жырау, Бұқар жырау, 
Ақтамберді жырау, Үмбетей жырау жырлары мен еңбектері қазіргі заманда тарихи 
сабақтастықты жалғастыруда. ХІХ ғасырдың басында Қазақ елі патшалық Ресейдің 
отарына айналғаннан кейін ғасырлар бойы бір қалыпта тұрған тұрмыс бесігінде 
тербетілген, дәстүріне берік сөз өнеріне жаңа тәртіп, жаңа заман ықпал етпей 
қойған жоқ. Яғни, би-шешендік мектептің дәурені өтіп, жыраулық дәстүрдің орнына 
жеке ақындық тарихи білімдік ой-санаға орын бере бастады. Бұл ұлттық тарихи 
білімдік ой-сананың дамуындағы жаңа дәуірдің басы еді. Ақындар өздерінің 
шығармаларының тақырыбын кеңейтіп, өмір шындығын нақты тануға, оған өз 
көзқарасын білдіруге ұмтылды.Ақындар ауызша тарих айту дәстүрлерін сақтай 
отырып, кәсіптік тарихтың қалыбына кірді. 0сындай жеке ақындық шығармашылықтың 
туу кезінде өмір сүрген Махамбет, Шернияз, Шортанбай, Сүйінбай, Жанақ, Көтеш, 
Шал ақын (Тілеуке Құлекеұлы) өлеңдерінде жеке тарихи тұлғаларға бағытталған 
арнаулар және шынайы тарихқа тән оқиғалар көрініс тапты. Асан қайғы жырау- 
қазақтың маңдайына туа біткен жырауы. Ол қазақ халқының өмір тіршілігіне налып, 
елі үшін «қой үстінде боз торғай жұмыртқалайтын» жерді табу үшін, Желмаясымен 
кең даланы кезумен болады. Асан Қайғы жайлы аңыздар ХҮ ғасырдағы қазақ даласының 
қоғамдық-тарихи жағдайын бейнелейді. Сол кездегі Алтын Орда мен Ақ Орда 
құлағаннан кейінгі Дешті Қыпшақтағы өзара саяси, феодалдық қырқыс және таққа 
талас қазақ халқының жаппай көшуіне себеп болады: «Еділ бол да, Жайық бол, 
Ешкімменен ұрыспа, Жолдасыңа жау тисе, Жаныңды аяп тұрыс па...», «... Ауылдағы 
жамандар, Ел қадірін не білсін! Көшіп-қонып көрмеген Жер қадірін не білсін!» 
(Асан қайғы, 1984:25-29) - деген толғау жолдары ізгі ниет, адал дос, жақсылық 
пен жамандық, халқының армандаған армандарынан сыр шертіп, тәрбиелік мәні 
сақталған, тарихи білімнің дамуына үлес қосатын құнды шығармалар болып табылады. 
Қазақ елінің тарихи білімдік ой-санасын қалыптастыруда көшпенділердің әскери 
ақсүйектері арасынан шыққан ХҮ ғасырдағы Қазтуған жыраудың толғаулары: « 
Жабағайлы жас тайлақ Жардай атан болған жер, Жатып қалып бір тоқты Жайылып мың 
қой болған жер», - (Асан қайғы, 1984:31-33) деп туған өлкесінің сұлу табиғаты, 
оның аясындағы қазақтың сар даласындай шалқар көңілді тұрғындарының жан 
дүниесінен сыр шертсе, ХҮІ ғасырдың кіші жүздің атақты тұлғасы Шалкиіз жырау: 
«Атаның ұлы жақсыға Малыңды бер де басыңды қос, Бір күні болар керегі...»,- 
(Асан қайғы, 1984:43-54) деген жыр толғаулары дала батырының ұрыстағы 
қаһармандығы мен ержүректілігін, көшпенділердің, асқақ рухын жырлаған. Ал, ХҮІ 
ғасырдағы Доспамбет жыраудың: «Арыстандай екі бұтын алшайтып, Арғымақ мінген 
өкінбес... Жұпарын қардай боратып, Арулар құшқан өкінбес»,- (Асан қайғы, 
1984:35-38) деген толғаулары елдік, намыс, туған жер, адамның асқақ арманын 
суреттеген, тарихи білімді дамытатын ұшқыр ойлары ұрпақтың санасын жаңғыртуда 
мәңгі жасайтыны хақ. Даңқын дүние жүзіне әйгілі еткен тарихшы - ғалым Мұхаммед 
Хайдар Дулатидың «Тарих-и Рашиди» еңбегінің тарихи білімді дамытудағы алатын 
орны ерекше. «Тарих-и Рашиди» еңбегін «Мейірімді, рақымды Алланың атымен 
бастаған» Мұхаммед Хайдар Дулати Моғолстан хандары мен сондағы халықтардың 
тарихын баяндай отырып: « ... Біз-даланың халқымыз, бізде сирек ұшырасатын, 
қымбат заттарымыз жоқ, дүние жиһаздарымыз да көп болмайды. Ең басты байлығымыз - 
жылқы» деп, сол кездегі көшпелі халықтың тұрмысы, шаруашылығы, оның ішінде жылқы 
малының қасиетін баса көрсетіп, саяси тіршілігін нақтылы келтіріп, маржандай 
тізіп жазған. Мұхаммед Хайдардың жоғарыда аталған еңбегінде өзбек, қырғыз, 
ұйғыр, ауған, үнді, тибет халықтарының тарихына қатысты да көптеген мәліметтер 
бар (Дулати, 1969:189-197). Түркі-монғол тайпаларының, Шыңғыс хан мен оның 
ұрпақтары: Орыс, Тоқтамыс, Темірқұтлық, Хажы-Герей, Хажы –Мұхаммед, Әбілхайыр, 
Жәдігер, Ораз-Мұхаммед, Едігелердің және қазақ рулары: қаңлы, қыпшақ, жалайыр, 
наймандардың тарихынан да көптеген мәліметтер беретін Қыдырғали Қосынұлы 
Жалаиридің «Жами-ат-тауарихында» («Шежірелер жинағы»): «Үй-іші иесіне тартады... 
Жақсы еркектің атын жақсы әйел шығарады... Патшаның патшалығы - халықтың 
арқасында... Кім елді жақсы басқара білсе, соның билігі ұзаққа барады»,- деген 
нақыл сөздері қазіргі кездегі қоғамда орын алып отырған шешілмейтін мәселелердің 
шешуіне жол көрсететін, мемлекеттің басындағы атқамінер адамдардың болмысы мен 
істеріне сабақ болатын жолдарды нақты көрсетіп беретін, отандық тарихи білімді 
қалыптастырудың деректері (Дулати, 1969:199-200). Шыңғыс әулеті, шейбани руынан 
шыққан, тарихшы, ғалым Әбілғазы Баһадүрхан Мұхаммедұлы тарихи білімнің дамуына 
өзіндік үлес қосқан ортағасырлық ғұлама. Монғолдан Шыңғыс ханға дейін, Шыңғыс 
ұрпақтары, Дешті Қыпшақтағы әкімшілік істері, қазақ хандары, шешендері мен 
ақындары және қазақ руларының тарихы туралы жазған Әбілғазының «Шежіре-и түрк» 
(Түрік шежіресі) атты кітабында: «Кітаптың басында айтқанмын, бұдан да басқа да 
Шыңғыс тарихы жазылған он жеті кітап әзір тұр. Рашид-ад-диннен бермен қарай үш 
жүз жетпіс екі жыл бойы көшірмешілер бір кітаптан бір кітапқа көшірген сайын 
жазылған тарихтың үштен бірін немесе жартысын бұзып бүлдірген»,- деген сөздері 
сол заманда шежірешілердің жер, су, өзен аттарының моңғол, түрік тілінен 
парсылық, тәжік көшірмешілерінің өзгертіп жібергендігі туралы жазып кеткен. 
Сондықтан шынайы тарихты жазуды өзінің қолына алғандығы туралы жазған. «Моңғол 
сөзі мұң және ол деген сөздерден шыққан, жұрттың тілі келмегендіктен 
келе-келе-мұғұл деп кеткен. «Мұңның» мағынасы қайғы екенін барша түрік біледі, 
ал «ол» дың мағынасы да қайғыға жақын, түнерген дегенге келеді», -деп 
моңғолдардың шығу тарихынан дәл дерек берсе, Түрік,Қарлық,Ұйғыр, Тәкрин, Қырғыз, 
Кәмкамжұрт, Орманқыт, Татар,Ойрат, Томат,Найман, Кереит, Оңқұт,Қытай, Тұрғақ 
және т.б. елдер мен мемлекеттер туралы нақты деректер мен құнды мәліметтер 
қалдырған (Әбілғазы, 1991:15-52). ХҮІІ-ХҮІІІ ғасырлардағы Жиембет, Бұқар, 
Ақтамберді, Үмбетей жыраулар мен Шал ақын да өзінің толғаулары мен жырлары 
арқылы қазақ халқының тарихи тәлімдік ой санасына өз үлестерін қосты. Жиембет 
жыраудың: «Тал шарбаққа мал сақтап,Тас қалаға жан сақтап, Тасқан екен мына хан!» 
(Бес ғасыр жырлайды, 1984:60-62),- деп мансапқұмар, атаққұмар хандарды сынаса, 
ғасырдан аса өмір сүрген, қазақ даласындағы бірқатар маңызды саяси-қоғамдық 
оқиғалардың куәсі болған, Абылайдың кеңесшісі, биі- Бұқар жырау: «Жақсының аты 
өлмейді, Әлімнің хаты өлмейді... Екі жақсы қас болмас, Екі жаман дос болмас, Дос 
болғанмен хош болмас, Екі жақсы дос болмас, Дос болса түбі бос болмас...» (Бес 
ғасыр жырлайды, 1984:92-121),- деп өскелең ұрпаққа ақыл-ой,, адамгершілік 
тәрбиесін беруге ерекше көңіл бөледі. Ақтамберді жырау ақындық таланты ерте 
танылып, өзінің жалынды жырларымен: «Дұшпаннан көрген қорлығым Сары су болды 
жүрекке, Он жетіде құрсанып, Қылыш алдым білекке. Жауға қарай аттандым Жеткіз 
деп құдай тілекке!..» (Бес ғасыр жырлайды, 1984:66-77),- деп халықты жат жұрттың 
басқыншыларына қарсы күреске жігерлендіре білген. Ал, жалынды жорық жырауы 
атанған Үмбетей жырау толғауларында: «Үйіңдегі ұлың жаман болса, Есіктегі құлмен 
тең, Қойныңдағы қатының жаман болса, Қаңтардағы мұзбен тең» (Бес ғасыр 
жырлайды,, 1984:82-85),- деген жыр жолдары арқылы адамгершілік мәселелерін 
қозғаумен қатар, қазақтың батыры Бөгендайдың ерлік істерін, Абылай ханның 
дипломатиялық шеберлігін халыққа үлгі ретінде насихаттайды. Халқымыздың ақындық 
дәстүрінің ілкі бастауында тұрған Шал ақынның: «... Кез болса ер жігітке жақсы 
қатын Жақсы қатын шығарар ердің атын. Жаман болса өз қылған істерімен Еріне 
қалдырады жаман атын» (Бес ғасыр жырлайды,1984:129-169),- деген жыр жолдарын 
арқылы бозбала жігіттерді үш топқа бөліп қарастырып, сипаттама береді. Ресейдің 
отаршылдық саясат есебінен ұлттық-рухани дағдарыс жағдайына душар болды. «Ресей 
империясының отаршылдық саясаты түркі халықтарының осы заманғы ұлттарға 
айналуының табиғи-эволюциялық сипатын қатты тежеді». Соған қарамастан бұл кезең 
дәуірінде дәстүрлі қазақ деректеме-шежіренің ауызша нұсқасы дами келе 20 
ғасырдың басында қазақ жазба шежіресі дәстүрінің қалыптасуына жеткізді.19 
ғасырдың 30-50 жылдары поэтикалық дарыны зор көрнекті импровизатор Махамбет 
Өтемісұлы (1803-1846) бастаған патриоттық сарын зар-заман ақындарының 
шығармаларымен үндесіп, сол дәуірдегі тарихи шындықты көрсеткен жыршы, жыраулар 
еңбектерімен жалғасып, қазақтың ұлы демократ ақыны Абай Құнанбаев жазба 
әдебиетті жетілдіруге жеткізді. XIX ғасырдан бастап қазақтың жазба әдебиетіне 
негізделген тарихи білімдік ой-сана - бұл дәуірде орыс отаршылдығымен байланысты 
туды. ХҮІІІ ғасырдың бірінші жартысы-ХІХ ғасырдың екінші жартысында Ресей 
империясына бодан болу, Қазақстан жерінің Ресейдің меншігіне айналуы, сонымен 
байланысты туған ел ішіндегі өзгерістер, қанаудың күшеюі, халықтың тіршілік 
аясының тарылуы, ұлттық намыстың тапталуы қазақ ақындары шығармаларында кеңінен 
бейнеленді. Осы өзгеріске қарсы ашық наразылық Махамбет Өтемісұлы өлеңдерінен 
айқын көрінеді. XIХ ғасырдың орта кезіне дейін орыс патшасы мен Қоқан 
билеушілерінің отарлық езгісіне қарсы қазақтар тарапынан болған ұлт-азаттық 
көтерілістер Исатай-Махамбет, Кенесары-Наурызбай, Жанқожа Нұрмұхамедұлы бастаған 
ұлт-азаттық қозғалысы да өзінің ауқымдылығы және бұқараны саяси тәрбиелеудегі 
ерекшелігімен тарихта қалып отырса, бұлардың ондай биіктен көрінуіндегі тарихи 
жырлардың рөлін дерек көзі ретінде мойындамасқа болмайды. Өз кезеңіндегі тарихи 
жырлар халық арасында тарихи білімдік ой-сана өрісін жоғалтқан жоқ. Қайта тарихи 
дерек көзі бола білген ондай жырлар ұлт-азаттық көтерілістер тарихын жүйелеуге 
дәнекер болып, көтеріліс басшыларының тарихи тұлғаларын кейінгі ұрпақтың 
санасында орнықтырды. Қорыта келе, бесінші кезеңдегі ХҮ-ХІХ ғасырдың бірінші 
жартысындағы Хандық дәуірдегі тарихи білімді дамытқан ғұлама-ғалым, 
ақын-жыраулардың шығармаларын талдау арқылы, сол кездегі халықтың тарихи 
білімінің қалыптасуына қалай әсер еткендігін біліп қана қоймай, бұл тарихи 
мұралардың тарихи маңыздылығын да ашып айтуға болады. Сонымен, бұл дәуірдегі 
ұлттық тарихи білімдік ой-сана халық арасында ауыз әдебиеті арқылы берілгендігі 
дәлелденді. Бұл шығармалардағы ұлттық ойлау айшықтары, халықтың дүниеге шынай 
түрдегі көзқарасы,наным-сенімдері, фольклоры, салт-дәстүрі, әдет-ғұрыптары, 
жалпы ойлау процестері мен өмір салты, заманның объективті құбылыстарының шынайы 
бейнеленуі қазақ халқының тарихының тығыз байланысты екендігін барған сайын 
дәлелдей түсті. Алтыншы кезеңдегі ХІХ ғасырдың екінші жартысы мен XX ғасырдың 
басындағы қазақ қоғамының тарихи білімінде қазақтың ақын, ғалымдары Құрбанғали 
Халидидің «Тауарих-и Хамсасы», Шоқан Уалихановтың «Қазақ шежіресі», «Қазақтар 
туралы жазбалар», «Сот реформасы туралы жазбалар», «Қазақтардың шаман діні 
сарқыншақтары», «Жоңғария очерктері», Майлықожа Сұлтанқожаұлының «Жөн білсең 
жолдасыңа жоба көрсет», Серәлі Еруәліұлының «Жыр толғаулар», Ыбырай 
Алтынсариннің «Қазақ хрестоматиясы», «Қазақтарға орыс тілін үйретудің бастауыш 
құралы», «Әке мен бала», Ақан сері Қорамсаұлының «Адамның біліміне ақыл серік», 
Абай Құнанбаевтың «Біраз сөз қазақтың қайдан шыққандығы туралы», «Қара сөздері», 
Жамбыл Жабайұлының «Өтеген батыр», «Сұраншы батыр», «Бақ, дәулет, ақыл», Мәшhүр 
Жүсіп Көпеевтің «Қазақтың осы күнгі әңгімесі», «Қазақ шежіресі», Hұржан 
Наушабайдың «Манзұмат қазақия» мен «Алаш», Кердері Шоқанұлының «Терме», Зейнеп 
Қошқарбергенқызының «Жігіттер, жігіт күнде гауһар тассың», М. Тұрғанбайдың 
«Шежіресі», Сұлтанмахмұт Торайғыровтың «Адасқан өмір», Шәкәрім Құдайбердіұлының 
«Түрік, қырғыз-қазақ һәм хандар шежіресі», Мұхамеджан Тынышпаевтың «Материалы к 
истории киргиз-казакского народа» және т.б. жалғасын тапты. ХІХ ғасырдың екінші 
жартысы қазақ халқының рухани мәдениетінде түбегейлі бетбұрыс кезеңі – 
демократиялық-ағартушылық тарихи білімде жаңа дәуірді ашты. ХІХ ғасырдың екінші 
жартысында қазақ халқының тарихи білімінің негізгі бағыттарының бірі - ғылым мен 
білімнің дамуында, оның ішінде ағартушылық саласына өз үлесін қосқан тарихшы, 
публицист, лингвист, географ, саяхатшы, ғалым - Шоқан Шыңғысұлы Уалиханов тарихи 
білімнің бетбұрыс кезеңінің өкілдерінің бірі болды. Алдыңғы қатарлы әлемдік және 
орыс ғалымдары тарапынан Ш.Ш.Уалихановтың сіңірген еңбегі жоғары бағаланды. 
Ғалым Н.И.Веселовский: «Как блестящий метеор промелкнул над нивой 
востоковедения» (Веселовский, 1984:79), десе, ғалым Ф.Р.Остен-Сакен: 
«Валиханов... должен, по всей справедливости, быть назван весьма замечательной 
личностью»( Остен-Сакен, 1985:274), ал шетел ғалымдары-ағылшындар: Д.Петерман 
және Р.Митчел, француз Эмиль Жонво (Остен-Сакен, 1985:280-282) Ш.Ш.Уалихановтың 
еңбегіне жоғары баға берді. Ш.Ш.Уалиханов өзінің бүкіл өмірін феодалдық езгіге, 
артта қалушылыққа, кертартпалыққа қарсы, надандыққа қарсы күреске арнады.Оның 
тарих, география және этногграфия саласындағы ғылыми зерттеулері Орта Азия мен 
қазақстан халықтарының тұрмыстарын зерттеуге аса бағалы үлес болып қосылды. 
1854-1857 жылдары Шоқан Уалиханов Ұлы жүз қазақтарының және бірқатар қырғыз 
тайпаларының Россияға қосылуын зерттеуге ата салысып, қазақтар мен қырғыздардың 
географиясын, тарихын, әдет-ғұрпын, халықтың поэзиясын күш сала зерттей бастады. 
1855 жылы генерал Гасфорттың сапарына қатысып, Орталық Қазақстан, Жетісу және 
Тарбағатай жерлеріне ұзақ саяхат жасады. 1856 жылы полковник М.Хоментовскийдің 
экспедициясына қатысып, қырғыз халқымен танысып, Ыстықкөл бассейнінің суретін 
салды. 1856-1857 жылдары алғашқы сапарларының ғылыми нәтижесі ретінде 
Ш.Ш.Уалиханов «Ыстықкөлге барған сапардың күнделігі», «Қырғыздар туралы 
жазбалар» деген жолжазба очерктері дүниеге келді.1858-1859 жылдары өзінің атақты 
сапары атанған Шығыс Түркістанды аралап, оың саяси және экономикалық құрылысымен 
танысты, осы елдің ежелден бері мекендеп келе жатқан халықтардың тарихы мен 
этнографиясы жөнінен материалдар жинады. Соның нәтижесінде «Алтышардың немесе 
Қытайдың Нан-Лу провинциясының (Кіші Бұқараның) шығыстағы алты қаласының жағдай 
туралы» күрделі еңбегі ғылымға қосқан ірі үлес болды.Ш.Ш.Уалиханов Әскери-ғылыми 
комитеттің тапсыруы бойынша Орта және Орталық Азияның картасын жасады. Оның 
редакциялануымен: «Балқаш көлі мен Алатау жотасы арасындағы жердің картасы», 
«Заилийск өлкесінің батыс жағын барлау» (1856 ж.), «Ыстықкөл көліне барған 
экспедицияның нәтижелері туралы есепке қосылған карта»(1856 ж.) және басқа 
еңбектер әзірленді. Ш.Ш.Уалихановтың қазақ халқының тарихы мен этнографиясы 
жөніндегі зерттеулерінің, мақалаларының ғылыми құндылығы зор. Атап айтсақ, 
«Абылай», «Қазақ шежіресі», «Қырғыздардың ерте замандағы қарулары және олардың 
қару-жарақтары», «Шона батыр», «Сот реформасы туралы жазба», «Қырдағы 
мұсынманшылық туралы», «Қырғыздардағы шамандықтың іздері», «Қырғыздардың 
көші-қондары туралы» және басқалары. Мәселен, Ш.Ш.Уалиханов өзінің «Қазақ 
шежіресінде»: «...Қазақтар туралы асқақтата айтуға болады: олар өздерінің бүкіл 
нанымдарымен, әдет-ғұрыптарымен, сауық-сайрандарымен, сондай-ақ мейілінше 
ақыл-ой, қадір –қасиеттерімен - ақындық дарынды тарихи аңыздарының орасан мол 
қоры, әр заманда өмір кешкен суырып салма ақындар жырлары, әуен мен 
сауық-сайранды жанындай сүйіп, құмартқан және белгілі бір халық хұқының, билік 
айту төрелігі мен жазалау шараларының орасан мол кодексі бар көне заманнан келе 
жатқан халық» (Валиханов, 1961-1964:28), десе, «Қазақтар туралы жазбалар» 
еңбегінде: «...Көшпенді қыр қазағы үшін мал – ішім-жемі, киетін киімі, ол үшін 
мал бүкіл тіршілігінен де қымбат» (Валиханов, 1961-1964:41), ал, «Сот реформасы 
туралы жазбалар» еңбегінде: «Реформалар дұрыс болған кезде, яғни бұл реформалар 
ақаусыз заңдарға негізделген кезде ғана сәтті болады, сол заңдар тұсында ғана 
қоғамдық организмнің салауатты дамуы мүмкін...»,- деп (Валиханов, 1961-1964:52), 
қазақ халқы туралы мол мағлұмат беріп, патша өкіметінің қазақ халқына жасаған 
отаршылдық саясатын әшкерелеп, өз халқының отырықшылық пен егіншілікке көшуін 
насихаттады, барша жұртқа ғылым - білім берудің қажеттігіне баса назар аударды. 
Шоқан Уалиханов ғылым-білім, оқу-өнер арқылы алдыңғы қатарлы елдерге теңелуге, 
теңдікке жетуге болатынына сенді. Шоқанның ғылыми көзқарасы, қызметі арқылы 
қазақ елі ішінде ағартушылық, демократиялық идеялар тарады. Шоқан Уалиханов 
қазақ халқы тарихында «Шығыстың жұлдызына» теңеді. Ш.Уалиханов сияқты қазақ 
даласында оқу-ағарту ісін дамытқан, қазақ қыздарына білім беру ісін тұңғыш қолға 
алған, қазақ жастарына кәсіптік мамандық беру мәселесін көтерген Ыбырай 
Алтынсарин болды. Ы.Алтынсариннің ағартушылық қызметі 1879 жылдан бастап, Торғай 
облысымектептерінің инспекторы болып тағайындалған кезінен бастап кеңінен 
өрістеді.1881-1882 жылдары Ы.Алтынсарин облыстық барлық төрт уезінде бір-бірден 
екі кластық орыс-қазақ училищесін ашып, оларды оқушылармен және мұғалімдермен 
толықтырды.Ол училищелерді жабдықтауға ерекше маңыз беріп отырды. «Оны 
(училишені) ұқыпты түрде жақсылап жабдықтау керек»,-деп жазды Алтынсарин,- 
сөйтіп қырғыз балаларын тәрбиелеу жөнінде ойластырылған іс мұнда халықтық 
мектептердің көпшілігінде осылай болып отырғанындай былғаныш, сыз, тығыздық, 
иіс-қоңыс, аштық, суық, кітаптардың жетіспеушілігі және мұғалімдердің 
сауатсыздығы сияқты жайларға кездеспейтін болды (Алтынсарин, 1978:63). 
Ы.Алтынсарин халыққа білім беру ісін кеңінен өрістетуді көздей отырып,әрбір 
болыста көшпелі бастауыш мектептер ұйымдастыруды сұрады.Ы.Алтынсарин көзінің 
тірісінде орталық екі кластық төрт орыс-қазақ училищесін, қолөнер училищесін, 
қыздар училищесін, бес болыстық училище және орыс шаруаларының балары үшін екі 
училище аштырды. Ы.Алтынсарин бастауыш және халықтық мектептер үшін, ең алдымен 
қазақтардан мұғалімдер даярлау ісіне көп еңбек сіңірді. Ол Торғай қаласынан 
біраз кейінірек Орынбор қаласына көшірілген мұғалімдер мектебін ашты. Ол 
гимназияларда, университеттерде, Красноуфимск реалдық училищесінде оқып жүрген 
балаларды асырап-сақтау үшін халықтан «жәрдем» жинады. Ы.Алтынсарин халық 
мектептерін ашып қана қоймай, оларға арнап екі оқу құралын («Қырғыз 
хрестоматиясы» және «Қырғыздарға орыс тілін үйретуге алғашқы басшылық») жасады. 
«Қырғыз хрестоматиясы» еңбегінде: «... Оқысаңыз балалар, Шамнан шырақ жағылар. 
Тілегенің алдыңнан Іздемей-ақ табылар...» (Алтынсарин, 1955:16),- деп жастарды 
оқу мен білімге шақырса, «Әке мен бала» әңгімесінде: «Мұнан былай есіңде болсын: 
аз жұмысты қиынсыңсаң – көп жұмысқа тап боласың, азға қанағат ете білмесең – 
көптен де құр қаласың» (Алтынсарин, 1955:18),- деген даналық мысалдарын келтіре 
отырып, балаларды адал, шыншыл, еңбек сүйгіш, өнегелі болуға шақырады, 
ұрлық-зорлық, жатып ішер, жалқаулық сияқты жат мінездерден аулақ болуды 
уағыздайды. «Барлық күш-жігерімді салып, олардың кейіннен парақорлар болмай, 
адамгершіл болуына да ықпал жасауға тырысудамын»,- деп жазды (Алтынсарин, 
1978:25).Сонымен қатар, ол мектептердегі бүкіл оқу және тәрбие процесіндегі 
басты қозғаушы күш- мұғалімге зор маңыз беріп отырды. «Халық мектептері үшін,- 
деп жазды ол,-мұғалімдер барлығына тұтқа: ең тамаша педагогикалық басшылық та... 
мұқият инспекторлық бақылау да оларға теңеле алмайды»,- деп жазды (Алтынсарин, 
1978:76). Қарап тұрсаңыз ағартушы ғалымдарымыздың еңбектерінен тәлім-тәрбиелік 
мақсат тұнып тұр. Бұл тарихи білімді дамытудағы негізгі бағыттардың бірі болып 
табылады. Ы.Алтынсарин қазақтардың этнографиясының кейбір мәселелерін жан-жақты 
зерттеді. Ол «Орынбор ведомствосы қырғыздарының құда түсу мен үйлену тойы 
кезіндегі әдет-ғұрыптарының очеркі» және «Орынбор ведомствосы қырғыздарының 
өлікті жерлеу мен ас беру, бата оқу кезіндегі әдет-ғұрыптарының очеркі» деген 
еңбектер жазды. Ыбырай Алтынсарин тарихқа деген ұғым, түсінікті жаңартып, оның 
жас ұрпақты тәрбиелеудегі ұлы күш екенін көрсетті. Әңгімелері мен өлеңдерін 
қазақтың байырғы мақал-мәтелдерінің нәрімен безендіріп, қазақтың ерекшелігімен 
туындайтын шындық жазылды. Қазақтың ойшылы, ағартушысы, қазақ поэзиясының ұлы 
бабасы, классик ақыны Абай Құнанбайұлы 2020 жылы 175 жылға толды. Қазақ 
әдебиетінің саф алтыны, жауһары Абай десек қателеспейміз. Абайдың рухани 
мұралары қазақ халқының тарихи құндылықтарының негізгі рухани тірегі мен жүрегі. 
Оның шығармаларында қазақ халқының салт-дәстүрлері мен сол қоғамның нақты 
мәселелері шынайы жазылған. Абай атамыз өлең –жырларында: «... Бес нәрседен 
қашық бол, Бес нәрсеге асық бол, Адам болам десеңіз. Тілеуің, өмірің алдыңда, 
Оған қайғы жесеңіз. Өсек, өтірік, мақтанінақ, Еріншек, бекер мал шашпақ- Бес 
дұшпанын білсеңіз, Талап, еңбек, терең ой, Қанағат, рақым, ойлап қой- Бес асыл 
іс көнсеңіз...» (Құнанбаев, 1977:41),- деп адамның бойындағы барлық жақсы-жаман 
әдеттерді көрсете отырып, адамгершілік қасиеттерді насихаттайды. Үшінші қара 
сөзінде: «... Әрбір жалқау кісі қорқақ, қайратсыз тартады; әрбір қайратсыз 
қорқақ, мақтаншақ келеді; әрбір мақтаншақ қорқақ, ақылсыз, надан келеді; әрбір 
ақылсыз адам надан, арсыз келеді; әрбір арсыз жалқаудан сұрамсақ, өзі тойымсыз, 
тыйымсыз, өнерсіз, ешкімге достығы жоқ жандар шығады»,-десе (Аян, 2017:65), отыз 
үшінші қара сөзінде: «Егерде мал керек болса, қолөнер үйренбек керек. Мал 
жұтайды, өнер жұтамайды. Алдау қоспай адал еңбегін сатқан қолөнерлі - қазақтың 
әулиесі сол...» (Аян, 2017:92) деген Абай ел ішіндегі ұрлық-зорлықты, алты бақан 
алауыздықты, күншілдікті, жатып ішер жалқаулықты өлтіре сынап, жастарды адал 
еңбекке, отырықшылыққа, егіншілікке, өнер мен білімге шақырады. Абай өз халқын 
оларды түбірімен өзгертетін ғылым мен білім, жоғары өркениет әлеміне шақырады. 
ХХ ғасыр таңының атуын көрген Абай осы белгісіз болашақтың барлық 
ауыртпалықтарын өз бойында көтере отырып, адамдардың осы қиыншылықты жеңуіне, 
адамнан жоғары руханилық пен табандылықты талап ететін осы күрделі жолға олардың 
өздерін дайындауына көмек қолын созып, «Адам бол!» деген үндеу тастайды. Бүкіл 
жиырмасыншы ғасыр ұлы ойшылдың болжамдарын дәлелдеп берді. Белгілі философ 
Ғарифолла Есімнің «Хакім Абай», «Сана болмысы» (он кітаптан тұратын философиялық 
проза сериялары) монографиялары дала данышпанының шығармашылығын жаңа қырынан 
талдаған еліміздің гуманитаристикасындағы елеулі құбылыс болды (Есім, 2012:250). 
Абайдың өзі өлсе де Мұхтар Әуезов айтқандай мұрагері бізге алтын да әсем, сазды 
сөздері қалады, - біздің көз алдымызда жаны мен тәні поэзиялық махаббатқа толы 
ұлы бейнесі қалады. Әкесі Құнанбаймен адамгершіліктің белгісі неде – деп ой 
жарыстырғанда: «Ілуде біреудің құрығы жететін шыңырау құдық болғанша, 
қойшы-қолаңшы, жалшы-жақбайдың бәрі бірдей сусынын қандыратын көл болғаным артық 
емес пе» -деген Абай. Сен неге көрінген жалдап өтетін көпшіл боласың, жайдақ 
суды ит те, құс та жалайды деген әкесі Құнанбайға Абайдың берген жауабы әлгі 
(Құнанбаев, 1977:47). Абайдың тамаша мәнді өлеңдері мен «Ескендірі», «Масғұты», 
бүкіл қазақ елінің жарты ғасыр өмірін тұтас көрсететін «Абай эпопеясы» бүкіл 
әлемге, адамзаттың алтын қорына әрбір ұлт қосқан үлес. Абай нағыз данышпан ақын. 
Оның шығармалары қазақтың ұлттық тарихи білімін дамытуда ерекше маңызды орын 
алады. Келешекке мұралары арқылы жарқын жол ашатын, қазақ елінің, поэзиясының 
рухын дәріптейтін, жастардың ұлттық сана-сезімін, рухани жадысын тәрбиелеуде зор 
үлес қосатыны сөзсіз. Тарихи білімнің кемелденуі, өлең сөздің қоғамдың қызметін 
көтеру, сол негізде жаңа әдіс - реализмді қалыптастыру ұлы Абайдың үлесіне тиді. 
Осы XIX ғасырда арғы бастауын Бұхардан, бергісін Махамбеттен алатын «Зар заман» 
ақындары өз шығармалары арқылы кейінгі ұрпаққа әсер ете келе, ақыры М. Ж. Көбеев 
пен А. Құнанбаевтың ұлттық тарихи білімдік ой-сана шығармашылығындағы дамуға 
жеткізді. Мәшһүр Жүсіп 1894 ж. Сыр Дария, Ташкент өлкесінде жүріп тарих туралы 
кітаптардың, әсіресе Әбілғазы Баһадүрдің «Шежірелері» өзіне үлкен әсер бергенін 
айтады. Мәшһүр бұрында, жігіт шағында ел аралап, көп жүріп, «Жиһангер», «Саяқ» 
атанып ақын жыраулардың айтқандарын кітапқа түсірген. Олардың айтқандарынан 
халық әдебиетінің қымбатты, мағыналы тарихи түрлерін жазып алып отырған. Атақты 
ақын Қоңырат Майлықожамен кездесіп, тарих жайында пікір алысады.Орта Азия, 
Иранда мәдениет үлгісін шашқан белгілі Құлағу, Ұлықбек, Құсайын-Байқара туралы 
тарихи мағлұмат жинап, оларды өлеңге айналдырған (Марғұлан, 1970: 1-3). Сонымен 
қатар, ХІХ ғасырдың 30-80 жылдары аяғында орыс ғалымдарының қазақ халқының 
тұрмысы және шаруашылығы туралы жалпы жазған Красовский, Завалишин, Л.Мейер, 
Небольсиннің, қазақтардың әдеттегі құқығы жөнінде жазған Л.Баллюзек, А.Мякутин, 
П.Маковецкий, Самоквасов, А.Добросмыслов, И.Крафттың және Сібірдегі орыс қоныс 
аударушылары туралы жазған Словцовтың, Н.Ядринцевтің, Ф.Усовтың еңбектері жарық 
көрді. Данилевскийдің, Я.В.Ханыковтың, Н.И.Веселовскийдің , В.В.Бартольдтің 
көңіл аудартарлық ғылыми еңбектері бар. Бірақ осы кезеңдегі жазылған 
еңбектердегі орыс ғалымдарының теріс көзқарастарын тарихшы, ғалым - Е.Бекмаханов 
«Қазақстан ХІХ ғасырдың 20-40 жылдарында» атты еңбегінде ашық жазған: «Л.Мейер, 
А.Добросмыслов, М.Красовский, М.Терентьев патша өкіметінің бас штабында әскери 
мамандар ретінде жұмыс істеп, патша өкіметінің отарлау саясатын жақтаған, сол 
себепті олар қазақтардың ұлт-азаттық күресін «заңға қайшы» әрекет деп қараған. 
Бұл авторлардың көтерілісшілерді «тобыр», «шайка» деп, көтеріліс басшыларын 
«қарақшы» және «жыртқыш» деп, ал көтерілістің өзін «бүлік» деп атауы тектен-тек 
емес»,-деп жазған (Бекмаханов, 1994:21). Қорыта келе, алтыншы кезеңдегі ХІХ 
ғасырдың екінші жартысы мен XX ғасырдың басындағы қазақ қоғамының тарихи 
білімінің дамып, ұлы Хәкім Абайдың ізін Мәшhүр Жүсіп Көпеев, Hұржан Наушабай, 
Әбубәкір Шоқанұлы, Зейнеп Қошқарбергенқызы, М.Тұрғанбай, Сұлтанмахмұт 
Торайғыров, Шәкәрім Құдайбердіұлы, Мұхамеджан Тынышпаев, Ахмет Байтұрсынов, 
Халел Досмұхаметов, Мағжан Жұмабаев, Міржақып Дулатов, Жүсіпбек Аймауытов сияқты 
ағартушы-демократ ақын, жазушы, ғалымдар, осы дәуірдегі тарихи білімдік 
ой-сананың ұлттық белгілерін сақтау жолымен ерекшелене отырып, тарихи білімнің 
сабақтастығын жалғастырғандығын көреміз. Жетінші кезең-1920-1980 жылдар 
арасындағы КСРО кезеңіндегі тарихи білім - 19 ғасырдың соңынан 20 ғасырдың 80 
жылдарына дейін қамтиды. Бұл кезең қазақ елі үшін өте күрделі жылдар болды. Атап 
айтсақ, ұлттық интеллегенцияның қалыптасуынан бастау алып Кеңестік социалистік 
кезеңдегі қайта құру саясаты жылдарына дейін созылды. Ресейдегі 1905-1907 жж. 
бірінші орыс төңкерісі, 1917 жылдардағы үш қарулы төңкеріс, Алаш партиясының 
құрылуы, Алашорда өкіметінің және ұлттық интеллегенция өкілдерінің тарих 
сахынасына шығуы, азамат соғысы және екі дүниежүзілік соғыстың зардаптары, 
жұмысшы табының диктатурасы, тоталитарлық режим, күштеп ұжымдастыру, ашаршылық 
салдарлары, саяси құрғын-сүргін саясатының құрбандары, Қазақстандағы 
экономикалық дағдарыстар, Қазақстан территориясындағы атомдық полигондардың 
зардаптары, қайта құру саясаты, КСРО-ның ыдырауы, яғни, қазақ тарихының ащы 
беттері қазақ халқының рухани құндылықтарының шыңдалуына, тарихи білімінің 
өзгерістерге ұшырауымен жалғасын тапты. Осының ішінде тарихымыздың аласапыранды 
және қуғын-сүргінді беттеріне XX-шы ғасырдың 20-30 жылдары жатады. Өйткені 
жиырмасыншы ғасыр көптеген халықтар үшін, олардың қатарында қазақ халқы үшін, 
үміт пен күдікке, әр түрлі мәндегі күрестерге толы тарихи кезең болды. 
Репрессияға қазақ халқының ақыл-ойы мен арман-мұратының көш басшылары, тұтас 
көзқарастар, концепциялар, тарихи білімі ұшырады. Кеңес үкіметі қазақ жеріндегі 
ұлттық тарихи білімнің қалыптасып, дамуына барынша кедергі келтіруге тырысты. Ең 
алдымен қазақ жеріндегі ұлт көсбасшыларын, қазақ зиялыларының көзқарастарын 
тұншықтырып, олардың пікірлерімен санаспай күштеу, зорлық, репрессиялық саясат 
жүргізді. Ғасыр бойында Қазақстанда орын алған осы саясатқа қарсы күресіп, 
әлеуметтік-экономикалық, қоғамдық-саяси және рухани-мәдени өзгерістердің 
нәтижесінде өмірге келген Алаш қозғалысы болды. Бұл қозғалыс өзінің алдында 
қазақ халқын отарлық езгіден құтқаруды, оның мемлекеттігін қалпына келтіруді 
және қазақ қоғамын өркениетті елдер қатарына қосуды мақсат етіп алдына қойған. 
Ал, өкінішке орай, солақай саясаттың салдарынан осы қозғалыстың Әлихан 
Бөкейханов басқарған көш бастаушылары ХХ ғасырдың 20-30 жылдары түгел дерлік 
«ұлтшылдар», «халық жаулары» деген айдармен Кеңес өкіметі тарапынан қатаң 
жазаланды. Ұлтшылдар дегеніміз кімдер? Бұл сөзге анықтаманы қазақ зиялысы 
Міржақып Дулатовтың «Қазақ зиялылары» атты мақаласы арқылы қарастырайық: 
«Адамның алдымен адам сипаты болуы шарт. Өзінен басқаның тілегін тілей алмаған, 
арын, иманын қара басының пайдасы үшін қысқа күнде қырық сататын соғылғандардан, 
қаны тамып тұрған ұлтшыл артық. Бірақ, біздің қазақтың ұлтшылдары өзге жуан 
елдердің ұлтшылдарындай емес екені бәрімізге белгілі. Бізді ұлтшыл қылған нәрсе 
– біздің кемдікте, қорлықта жүргендігіміз, көрінгеннен соққы жегендігіміз еді 
егер теңгеруші табылады екен, ұлтшылдықты ортақшылдыққа айырбастауымыз қиын 
емес»,- делінген (Дулатов, 2003:15). Ия, қазақ зиялыларының өмірі айқын дәлел 
болып отырғандай, жеке адамның ұлтжанды, ел азаматы, тұлға дәрежесіне көтерілуі 
ұлттық сана, ұлттық рух арқылы ғана жүзеге асып отырған. Сондықтан да, ұлттық 
рух ұлттық және тұлғалық біргейліктің тұтқасы. Ұлттық рух дегеніміз елдің рухани 
өмірінде пайда болатын өткінші әдеттерге, нәрселерге бағынбайтын, төзбейтін, 
берілмейтін, жеңілмейтін халықтың, жеке адамның ерекше мінезі. Ұлттық рух 
адамның бойында қоғамдық сананың барлық түрлерін дұрыс білу арқылы нығайып 
отырмақ. Сондай XX ғасырда қазақ халқының тәуелсіздігі үшін күрескен, ұлттық рух 
иелері, ұлтжандылар: М.Шоқай, Ә.Бөкейханов, А.Байтұрсынов, М.Дулатов, 
Ж.Аймауытов, Х. Досмұхаммедов, А.Ермеков, Ж.Ақбаев және т.б. қазақ халқының «қас 
жауы» атанды. Олар туралы қазақ халқының шынайы деректері мұрағаттарда жабық 
түрде шаң басып жатты. Ол деректерді қарауға тиым салынды. Өйткені олар өздері 
өмір сүрген дәуірдің ащы шындығын, Ресейдің отарлық саясатын және сол отарлық 
езгіге қарсы өздерінің күрес мақсатын шынайы түрде, боямасыз жеткізіп отырды. 
Бұл кезеңдегі тарихи білім саясатқа бейімделіп дамыды. Тарихи білім ұлттық 
деректерден ажырап, тарихымыз жалғандыққа ие болды. Тарихымыз Кеңес үкіметінің 
басқаруымен, бақылауымен жазылды. Кеңес өкіметінің социалистік саясаты қазақтың 
алдыңғы қатарлы азаматтарын қуғынға ұшыратып, олардың идеялары мен 
көзқарастарына балта шапты. Яғни, барлық ақпарат құралдары, баспасөз құралдары, 
оқу –ағарту саласындағы бағыттар, ақын-жазушы, ғалым, қоғам қайраткерлерінің 
жүргізген істері, жазған ғылыми еңбектері мен мақалалары партияның назарында 
болып, бақылауға алынды. Осындай қысымға қарамай ұлттық рухты қазақ ұлттық 
интеллегенция өкілдері қалыптасып, өздерінің тың туындыларын өмірге әкелді. 
Ахмет Байтұрсыновтың «Қазаққа ашық хат (Әлем, 1991:49-50), Міржақып Дулатовтың 
«Оян, қазақ», Мағжан Жұмабаевтың «Түркістан», Ж.Аймауытовтың «Жан жүйесі және 
өнер таңдау», «Ақ білек», Шәкәрім Құдайбердіұлының «Үш анық»( (Әлем, 1991: 
18-64), Сұлтанмахмұт Торайғыровтың «Оқудағы мақсат», «Дін», «Қамар сұлу» 
шығармаларында қазақ халқының өздері көзімен көрген, жүректерімен сезінген, 
қолдарымен ұстаған, жер мәселесі, ұлт пен ұрпақ қамы, отарлық езгіні айыптау, 
халықты азаттыққа, теңдікке үндеу, оқуға, ғылымға тарту, еңбекке баулу 
мақсатындағы қазақ тарихының ең өзекті мәселелері көтерілді. ХІХ ғасырдың аяғы 
ХХ ғасырдың басындағы қазақ зиялылары қазақ тарихының кейбір дереккөздері шынайы 
және толық емес екендігін түсінді. Сондықтан қазақ тарихының рухани 
құндылықтарына қатысты мәселеде ауызша айту дәстүріне көп көңіл бөлінді. Олардың 
шығармалары арқылы жасалған тарихи білім нышандары жеке адамда қазақ елінің 
ежелгі заманнан бүгінгі күнге дейінгі даму тарихынан жүйелі білім негіздерін 
орнықтыруға жол ашты. Қазақтың ағартушы-ғалымдары Ә.Бөкейханов, М.Дулатұлы, 
А.Байтұрсынов өмірінің соңына дейін «Қобыланды», «Ерсайын», «Қозы Көрпеш-Баян 
сұлу» және т.б. көптеген ауыз-әдебиеті үлгілерін, шежіре деректерін жинап, 
этнография, этникалық тарих тұрғысынан зерттеп жазды. Қазақ зиялысы, зерттеуші 
М.Дулатұлы ХІХ ғасырдың аяғы ХХ ғасырдың басындағы орыс ғалымдары Г.Ф.Миллер, 
П.С.Паллас, И.Г.Георги, П.И.Рычков, Ф.Б.Фишер және т.б. патшалық саясаттың 
басқаруымен қазақ және қырғыз халықтарының этногенезін, тарихын зерттеуде 
бұрмалағандарын ашына жазды (Дулатов, 1991: 309). XXI ғасырдың басында, 
қоғамымыздың қайта жаңарып демократиялануы XX ғасырдағы тарихымыздың күрделі 
беттерін яғни, «ақтаңдақтарын» ашуға сол заманда өмір сүрген, тоталитарлық 
жүйеге қарсы күрескен тарихи тұлғаларды ақтауға, Кеңестік дәуірдегі қуғын-сүргін 
саясатын, мұрағаттық нақты деректер арқылы әшкерелеуге мүмкіндік туды. Халқының 
жадында сақталған мұрағаттық сарғайған құжаттарда мұрасы қалған, кезінде атын 
атау түгілі ол туралы ойлауға мүмкіндік болмаған қазақ халқының қасиетті 
азаматтарының аты таптық өшпенділікке негізделіп, әдейі ұмыт қалдырылып, немесе 
аты аталса Кеңес мемлекетінің «қас жауы» деп танылып келді. Ғылыми жұмысымызды 
жазу барысында ары қарай, аталған кезеңдегі тарихи білімнің дамуына аса зор үлес 
қосқан қоғам қайраткерлері мен қазақ зиялыларына тоқталып кетейік. Атап айтсақ, 
ХХ ғасырдың басындағы қазақ халқының бостандығы мен тәуелсіздігі жолындағы 
көшбасшысы, ұлт көсемі, Алаш партиясының жетекшісі, қоғам қайраткері- Әлихан 
Бөкейханов еді. Ол өзінің «Қазақ», «Қазақтан солдат ала ма?» және т.б. 
мақалалары мен еңбектері арқылы қазақ халқының сол кездегі және болашақтағы 
өзекті мәселелерін көрегендікпен болжап, оны шешудің жолдарын көрсетіп берді. 
Мысалы: «Елдің тұрмысын, тілін, мінезін білмеген кісі көш басын да алып жүре 
алмайды. ... Бірліктен айырылған ел қаңғып қалады... Би-түзу, билік әділ болсын» 
(Бөкейханов, 1994:56), «Қазақ жері өзінікі болып, сататын болса, біздің жұрт... 
біраз жылда жердің жақсысын сатып, қайқайып шыға берер еді. Құдай сақтап, біздің 
қазақ бұл күнге келді. Енді жер жұрт қазынасы болғаны-өз пайдасы. Біз осы 
себептермен біздің республикада жер сатылатын болмасын дедік» (Бөкейханов, 
1994:65),- деген ойлары Әлихан Бөкейхановтың қазақтың тарихи білімдік ой 
санасына тың ойларын қоса отырып, өз халқын сүйетін, ұлтжанды адам болғандығын 
көрсетеді. Сол сияқты ХІХ ғасырдың соңы мен ХХ ғасырдың басында қазақ халқының 
саяси-қоғамдық, әдеби және мәдени өмірінде, тәуелсіздік жолындағы күресте 
жетекші рөл атқарған қайраткер, араб алфавиті негізінде қазақтың жаңа (төте) 
жазуын жасаған реформатор, аса көрнекті түркітанушы, осы замандық қазақ тіл 
білімі мен әдебиеттану ғылымының негізін салушы, "Қазақ" газетінің редакторы, 
ақын, аудармашы Ахмет Байтұрсынұлын ерекше айтып өтсек болады. Ол: «Халықтың 
кемелденуі үшін, ең алдымен, азаттық пен білім керек... Жер мәселесі-ең маңызды 
мәселе. Бұл –не өмір, не өлім мәселесі... Ұлттың сақталуына да, жоғалуына да 
себеп болатын нәрсенің ең қуаттысы-тіл» (Байтұрсынов, 1913:5),- деген 
өсиеттерімен қоса, «Жаңа әліпби», «Оқу құралы», «Жазу тәртібі», «Тіл құралы», 
«Әдебиет танытқыш» және т.б. еңбектері арқылы қазақ балаларының сауатын ашуға, 
қазақ тілін оқып-үйренуге және оқыту әдістерін меңгеруге, оқу-ағарту мәселелерін 
шешуге, отаршылдыққа қарсы күрес туралы жазып, саяси-әлеуметтік тақырыптарды 
қозғап, келешек ұрпақтың алдына маңызды мәселелердің бағыттарын және жолдарын 
көрсетіп берді. Сонымен қатар, аса күрделі тағдыр иесі, тарихи тұлғаның бірі- 
Мұстафа Шоқай болды. Мұстафа Шоқай - ХХ ғасырдың ең аласапырын кезінде қазақ 
халқының тағдыры тығырыққа тіреліп, болашаққа даңғыл жол таба алмай, күйзелген 
дәуірінде, қызыл тоталитаризмнің отына күйіп, халықтың жартысынан көбі қырылып, 
ұлттық рухы тапталып, зиялылары жойылып, мейірімсіз кеңестік отаршылдықтың жан 
азабын тартқан кезде өмір сүріп,халқына азаттық жолын іздеген ғалым саясаткер 
мұғажыр (Абдуақап Қара, 2004:25). Алайда бұл есімді кеңестік дәуірде атағанда 
оған қара күйе жағып, кеңестік идеологияға сәйкестендіріп «Отанын сатқан сатқын» 
ретінде бағалады. Сондықтан да Мұстафа Шоқайдың өмір тарихын зерттеген көптеген 
ғалым, жазушы отандастарымыз т.б. өздерінің осы тақырыпқа арналған еңбектерінде 
Мұстафа Шоқай. Ол кім? деген сұрақтан бастап, соған жауап беруге ұмтылды 
(Қойгелдиев, 2004:112). Мұстафа Шоқай - ұлт жанды саясаткер, оның басқа ұлттың 
өкілдерімен де тез тіл табыса алатын қабілеті де болды. Бұл жөнінде Мария Шоқай: 
«Мұстафа тар ауқымды ұлтшылдықтың дұшпаны еді. Ол бүкіл Түркістан ұлттарының 
бірігуі жолында еді, орыстар оны осылай танитын еді», – деп, оны жары жоғары 
бағалай білді (Чокай Мария, 2001:98). Мұстафа Шоқайдың қоғамдық-саяси 
көзқарастарын қалыптастырған тарихи орта Петербор қаласында революциялық көңіл 
күйдегі соцалист–революционерлер болды. Қазақ зиялылары Ә.Бөкейханов, М.Шоқай 
және т.б. ақпан революциясы қазақ елінің ғасырлар бойы армандаған ұлттық 
теңдігіне жеткізетін мүмкіншілік деп түсінді. Мұстафа Шоқай 1917 жылғы ақпан 
айында революциялық дағдарыстың пісіп жетіліп келе жатқандығын, оның ұлт 
аймақтарында да, оның ішінде Қазақстанда сезіле бастағанын «В Туркестане» 
(Берлин 1935 ж. 25-29 наурыз) деген мақаласында былай суреттеді: «Ресейдегі 1917 
жылғы революция орыс үкіметіне деген өшпенділіктен, жеккөрушіліктен туды. Оны 
Түркістан халқы қалай қарсы алды? Ол кезде Түркістан 4 бөліктен: 1) қазақ-қырғыз 
өлкесі немесе Дала генерал-губернаторлығы: оған – Семей, Ақмола, Торғай, Орал 
облыстары кіреді; 2) Түркістан өлкесі оның құрамында: Жетісу, Сырдария, Ферғана, 
Самарқанд және Закаспий облыстары кіреді; 3) Бұхара хандығы; 4) Хиуа хандығынан 
тұратын еді. Революциялық қозғалыс Түркістанның әр бөлігінде әр түрлі болды. 
Түркістандағы басқару Ресейлік басқарудан түбірлі өзгеше болды. Жергілікті 
басқарма түгіл қалалық басқарма болған жоқ. Ташкент қаласының бастығын Түркістан 
генерал-губернаторлығындағы әскери министр тағайындады. Революцияның қарсаңында 
Ташкент қалалық басқармасының бастығы Н.Г.Малицкий болды. Түркістан 
әкімшілігінің өзі де әскери министрлікке қарады. Ал түземдіктер өздерінің 
орталарынан болыстың басшыларын, минбашыларды, ауыл старшындарын таңдады. Олар 
өздерінен жоғары тұрған уезд начальниктерінің айтқандарын сөзсіз орындады. 
Олардың негізгі қызметі салық жинау болды»,-деп жазды (ҚРОМА.Франциядан 
әкелінген Мұстафа Шоқайдың мұрағаты. Картон 1. гл 8.). Яғни сол кездегі 
әкімшілік өзгерістерге талдау жасап, оның жергілікті халыққа әсерін бағалай 
білген. М.Шоқай осы еңбегінде Түркістан өлкесіндегі мектептердің Түркістан 
халқының мүддесіне қызмет етпейтіндігін, Түркістан және қырғыз өлкесінде 200-ге 
жуық орыс туземдік училищелер болғандығын, олар тек аудармашыларды, писарьларды 
төменгі әкімшілік басқармасына қажет болғандықтан ғана дайындағанын айтады. 
«Орта оқу орындарына: гимназияға, реальное училищеге Түркістан балаларының 
ішінде түсетіні аз болған. Гимназияға өз есебінен оқуға түсуіне 
генерал-губернатор рұқсат бермеді», – деп жазды (ҚРОМА.Франциядан әкелінген 
Мұстафа Шоқайдың мұрағаты. Картон 1. гл 8.). Ақпан революциясының қалай 
басталғаны және оның қалай жеңіске жеткені жөнінде, патшаның тақтан құлатылғаны 
жөнінде Мұстафа Шоқай «1917 жылғы естеліктерінен үзінділер” атты еңбегінде былай 
деп суреттейді: «Сөйтіп 1917 жылғы ақпанның аяғында (ескі жыл қайырумен) 
Петербургте дүрбелең басталды. Көшелерде жұмысшылар қаптап кетті. Үкімет бұларға 
қарсы қарулы күш жіберді. Қаланың әр жерінде қақтығыс басталып, қан төгілді. 
Әскерлер, жұмысшылар топ-тобымен көтерілген халық жағына қарай шығып кетті. 
Екі-үш күн ішінде Петербург адам танымастай халге жетті. Ол шын мағынасында 
соғыс алаңына айналды» - дейді (Шоқай, 1996:3). «Үкімет бұл қуатты қозғалысты 
басуға дәрменсіз еді. Мемлекеттік Дума төрағасы Родзянконың келіссөз жүргізу 
жөніндегі патшаға айтқан өтінішінен нәтиже шықпады. Мемлекеттік Думаның 
қайта-қайта талап етуіне жауап ретінде патша Думаны тарату туралы жарлық шығарды 
(26.02.1917). Қашаннан бағынышты кертартпа болып келген Төртінші дума осы жолы 
патшаның жарлығын тыңдамай ертеңіне (27 ақпан) Мемлекет және қоғам қауіпсіздігін 
қорғау міндетін атқаратын Уақытша комитет құрды. Осы тұста жұмысшы және солдат 
депутаттарының кеңестері құрылды. Патша революцияны басуға қайта-қайта ұмтылып 
көрді. Тек уақыт өтіп кетіп еді. Тақты інісі Михаилға беруден басқа амалы 
қалмады. Бірақ кең қанат жайған тегеурінді революциядан қорыққан Михаил 
Романовта тақтан бас тартты. Тап осы тұста Уақытша үкімет құрылды. Кінәз Львов 
басқаратын Уақытша үкіметке Милюков сыртқы істер министрі, Гучков әскери 
министр, революцияшыл партиялардың өкілі Керенский заң министрі орындарына 
отырды. Революция осылай жеңді» - деп жазды (Шоқай, 1999: 257-258). Мұстафа 
Шоқай бүкіл саналы ғұмырын түркі халықтарының бостандығы мен тәуелсіздігі үшін 
күреске арнаған, тұңғыш саяси мұғажыр (эмигрант), жанкешті қайраткер, түркі 
халықтарының жанашыры бола білді. Жоғарыда келтірілген Мұстафа Шоқайдың 
деректері арқылы сол кездегі саяси ішкі және сыртқы ахуалды білуге мүмкіндік 
туып, тарихи білімнің шынайы көрінісі жасалды. Бұдан шығатын қорытынды қазақ 
зиялыларының көзқарастары мен ой-пікірлері қазақ тарихының ащы беттерін ақиқатқа 
негіздеуге мүмкіндік берді. Сонымен қатар, ХХ ғасыр басындағы қазақ халқының 
тәуелсіздік жолындағы күрес жетекшілерінің бірі -Міржақып Дулатұлын атап 
кеткеніміз жөн болар. Ол өзінің «Оян, қазақ!» жыр жинағында: «... Тәуелсіз 
дербес өмірге өзінің ана тілінде сөйлейтін және төл әдебиеті бар халық қана 
таласа алады», «Алыстан «Алаш!» десе-аттанамын, Қазақпын, «Қазақ!» 
десе-мақтанамын. Болғанда; әкем-қазақ, шешем-қазақ, Мен неге қазақтықтан 
сақтанамын» (Асыл, 2009:221),- деп, өнегелі сөздері және жырлары арқылы тарихи 
білімнің дамуына зор үлес қосып, қазақ халқының болашағы үшін жан айқайын 
білдірген. Зерттеуімізде ары қарай ғалым Ғарифолла Есім «Данышпан Шәкәрім» 
(Есім, 2008:3-5) деп атаған, Абай дәстүрін жалғастырған, ақын, ғұлама оқымысты, 
ойшыл, Ш.Құдайбердіұлы жөнінде ой қалдырайық. Ш.Құдайбердіұлы: «Ақылды сол - 
ынсап пен ар сақтайды, Арсыз сол - арамдықпен жан сақтайды. Адал сол - таза 
еңбекпен күнін көріп, Жаны үшін адамшылық, ар сатпайды» (Асыл, 2009:186),- деп 
даналықпен өзінің өлеңдері мен шығармаларында данышпандықтың: мейірім, ынсап, 
әділет, адал еңбек, таза жүрек, тату дос, өлшемдерін атап, «Қасына қылыш 
қайратқан», «Жастарға», «Ақыл деген өлшеусіз бір жарық нұр» және т.б. өлеңдері 
мен «Үш анық» еңбегінде: ар білімі, «имани гүл» концепциясын, парасаттылық, 
ақылдылық, көрегенділік, имандылық мәселелерін қарастырып, үкіметтті ең 
әділетті, ар-ожданы бар адамдар басқаруы керек деген өз заманынан біршама 
уақытқа алға ұмтылған ойларын айтты. Бірақ ғалымдар мен зиялылардың бұл ойлары 
мен пікірлері сол кездегі өкіметке керегі де болмады. Қазақ халқының тарихынан 
өшіру үшін зиялыларымызды атып өлтіріп, еңбектерін тығып тастады. Тек 
Тәуелсіздіктің таңымен ғана қазақ зиялыларының еңбектері мен шығармалары 
егеменді елдің рухани қазынасы болып, қазақ зиялылырының қалдырған өсиеттері 
тарихи білімнің дамуына өз үлестерін қосты. Ш.Уалиханов, А.Құнанбаев, 
Ы.Алтынсарин, Ш.Құдайбердіұлы, М.Дулатұлы, С.Асфендияров және т.б.қазақ 
зиялылары «тар жол тайғақ кешіп отырып», қазақ қоғамындағы шынайы үдістерді, 
қазақ халқының тарихын, салт-дәстүрін, рухани және материалдық мәдениетін, 
мұсылмандық діннің қоғамдағы рөлін зерделеп, әр түрлі тұжырымдары мен ойларын 
жазды. Ағартушы- ғалым Ш.Ш.Уалиханов дінге сенбесе де, ислам діні халықтың 
рухани құндылықтарын сақтауда басты рөл атқаратынын мойындады.Тек төменнен 
жасалған реформалар ғана нәтижеге жететіндігін айтты. Кез-келген ұлттың 
демократиялық зиялыларының міндеті өзі өмір сүріп отырған қоғамға тиісті баға 
беру, оған жол көрсету болып табылады. ХХ ғасырдағы қазақ зиялылары қазақ 
халқының тарихына мақсатты шолу мен талдау жасап оның өткеніне әсірелемей шынай 
баға беруге әрекет етті. Патша үкіметінің отарлық саясатын ертеректен-ақ 
сезінген Ә.Бөкейханов былай деп суреттейді: Қазақстан Ресей құрамына енгеннен 
кейінгі кезеңде патшалық аппарат саналы түрде қазақ қоғамындағы түрлі 
әлеуметтік-саяси таптар тарапынан ұлт көлемінде Мемлекеттік тұтастыққа 
ұмтылушылық тенденцияларына қарсы бөлшекте де билей бер саясатын жүргізіп, саяси 
билік идеясын жөргегіндегі тұншықтырып отырғандығы мәлім (Бөкейханов, 1994:24). 
Сөйтіп, ХХ ғасыр басында қалыптасқан қазақ зиялылары Әлихан Бөкейханов, Ахмет 
Байтұрсынов, Жүсіпбек Аймауытов, Шәкәрім Құдайбердиев, Міржақып Дулатов, Мұстафа 
Шоқайлар қазақ еліндегі әлеуметтік-әділетсіздікті көріп, қоғамдағы болып жатқан 
оқиғаларға тиісті баға береді. Ұлттық интеллегенцияның ісін ары қарай 
жалғастырушылардың бірі- көрнекті мемлекет және қоғам қайраткері, дарынды 
ғалым-тарихшы, профессор, педагог, сарабдал саясаткер С.Ж. Асфендияров болды. 
Туған халқының мүддесін көздеген ғалым, ұлт мәселесіне байланысты мәселелерді 
шешуге ат салысты. Мәскеудің шовинистік саясатына қарсы шықты. Ғылыми істермен 
шұғылданып, тарих, қоғамтану, медицина, педагогика салаларымен айналысты.100-ден 
астам еңбегі, 10-шақты монографиясы дүниеге келді. Қазақстанның деректану 
ғылымынының негізін қалады. «Прошлое Казахстана в источниках», -деген еңбегінің 
жариялануы қазақтың тарих ғылымына сүбелі сіңірген еңбегі болды. Санжар 
Асфендияров əр ғылымның саласынан жақсы хабардар болғандықтан, қазақ тілінде 
оқулықтар мен оқу құралдарын жазды. Мамандығы дəрігер бола тұрса да, тарихты, 
əдебиетті, өнерді, тіл білімін, биологияны терең зерттеді. Санжар Жағыпарұлы 
ағылшын, француз, неміс, латын жəне шығыс халықтарының тілін білген. Ол 1928 
жылы жарық көрген «Исламның шығу себептері» атты еңбегінде жаңа қалыптаса 
бастаған ислам мен кейінгі кезеңдердегі ислам арасында принципті айырмашылықтар 
бар екенін дəлелдеуге тырысты (Асфендияров, 1928:55). Автордың тағы бір құнды 
кітабы — «Қазақстандағы 1916 жылғы ұлт-азаттық көтерілісі». Бұл ғылыми еңбектің 
негізгі маңызы — патша үкіметінің қазақ жерлерін отарлау саясатының бет пердесін 
жеріне жеткізе ашқанында (Нұрпейісов, 1998:3). Ғалым М.Қаратаев: «Ол ол ма, 
дəрігерлігінің, педагогтігінің, ғалымдығының, қоғам қайраткерлігінің үстіне 
Санжар Аспандияров жазушы, филолог еді. Ол — шығыс елдері өмірінен «Шатер мира» 
атты орыс тілінде повесть жазған кісі, қазақ эпосы, ұлт мəдениеті, колхоз-совхоз 
театрлары туралы еңбектер жазды»,- деп жоғары баға береді (Қазақстан: Ұлттық 
энциклопедия, 2010:25). Шығыстағы революциялық жəне ұлт-азаттық қозғалыстардың 
тарихын зерттеуге назар аударған С.Асфендияров бұл мəселе бойынша өз 
пікірлерімен 1932 жылы Алматы қаласында жарық көрген «Шығыстағы 
ұлттық-революциялық қозғалыстардың тарихы» атты еңбегінде бөліседі.С.Асфендияров 
өз еңбектерінің басым көпшілігінде Қазақстанның рухани жəне материалдық 
мəдениеті тарихының мəселелеріне тоқталып, мəдени ескерткіштерді зерттеу ісіне 
зор үлесін қосты. Кеңес этнографтары ішінен алғашқылардың бірі болып 
С.Асфендияров эпосты маңызды тарихи деректердің қатарына қосқан болатын 
(Пірəлиев,2008:22).. С.Асфендияров кешенді және жүйелі түрде жазылған «Көне 
заманнан бергі Қазақстан тарихы» атты көлемді ғылыми еңбектің авторы. Бірқатар 
ғылыми-теориялық тұжырымдамаларын ұсынды. Қазақ халқының шығу тарихы 
тұжырымдамасын ғылыми тұрғыдан алғаш дәйектеп шыққан болатын. Бұл еңбегі қазіргі 
ғалымдардың еңбектерімен нақтыланды. Тарих ғылымының іргетасын қалаған, 
Қазақстанның ЖОО-ның ашылуына,Қазақстан Ғылым Академиясының құрылуына негіз 
болған тұлға. 1938 жалған жаламен ату жазасына кесілді. Большевиктер зиялы 
азаматтарымыздың көрегенділігінен, аса білімдарлығынан, ел арасындағы беделінен 
сескенгенді. Туған халқының тәуелсіз ел болғандығын аңсайтын, сол жолда ымырасыз 
күрес жүргізетін дара көсемдер отаршылдар үшін өте қауіпті еді. Оларға санасы 
оянбаған отар халықты «Бөліп ал да билей бер» тәсілімен басқару әлдеқайда 
қолайлы еді. Бұл күнде ұлт қайраткерлерінің аңсаған арманы орындалып, еліміз 
егемендікке қол жеткізді. Бүгінгі тәуелсіз қазақ елі өздерін құрбан еткен 
асылдарын ешқашан ұмытпайды. ХХ ғасырдың басында қазақ халқының жағдайы мерзімді 
басылымдарда жарық көре бастады. Атап айтсақ, «Түркістан уәлаяты», «Дала 
уәлаяты», «Серке», «Қазақстан», «Қазақ», « Алаш», «Мұғалім», «Уақыт» және т.б.. 
Қазақ зиялылары Мұхамеджан Сералин, Жайшна Сейдалин, Бақытжан Қаратаев, Жақып 
Ақбаев, Міржақып Дулатов, Ахмет Байтұрсынов, Әлихан Бөкейханов, Халижан 
Бекхожин, Сабыржан Ғаббасов, Сұлтанмахмұт Торайғыров және т.б. «Айқап» 
журналының төңірегіне топтасты. Айқапшылар қазақ ағартушыларының дәстүрлерін 
жалғастырушылар болды. ХХ ғасырдың 20 жылдарындағы Қазақстан Орталық Атқару 
комитетінің бірінші хатшылығына Ф.И.Голощекиннің келуі және оның жүргізген «Кіші 
Қазан» саясаты және оның салдары, қуғын-сүргін қазақ халқының тұрмысын 
қиындатты. Бұл Кеңес саясатын әшкерелейтін тақырыптар жабық болып, айтылмады. 
Тек ақын-жазушылар өздерінің жүрек түбінен шыққан жалынды сөздері арқылы: 
Ж.Аймауытов: «Тіл жоқ жерде –ұлт жоқ», С.Торайғыров: «Сүйемін туған тілім-ана 
тілін», М.Жұмабаев: «Елдің елдігін сақтайтын-әдебиеті, тарихы, жол-жорасы», 
С.Дөнентаев «Ел дәстүрін жоғалтса, еліне жақын болар ма?», С.Сейфуллин: «Тілге 
ұстарып алған шешен-билердің жырмен, тақпақпен айтпайтын сөзі болмаған», 
I.Жансүгіров: «Сыр түйіні-ақиқат, ақиқат,шындық көпке ортақ», М.Әуезов: 
«Шешендік нақылдар мен толғаулар-ата-бабамыздың қалдырған сөз сарайы, тіл 
маржаны, аөқыл-ойдың дариясы, келер ұрпаққа айтып кеткен кір шалмас ғұмырлық 
өсиеті», С.Мұқанов «Сөз-халықтың қымбаттан қымбат кені», И.Байзақов: «Ер туып, 
жоқ елді бар қыла алмайды, ел болса, ер туғызбай тұра алмайды», Ғ.Мүсірепов: 
«Тіл-аса қадірлеп ұстайтын байлығымыз», С. Ерубаев, F.Сланов, Б.Майлин, Шәріпов 
және т.б.қазақ халқының арманы мен мақсатын ашық айта алды. Тарихи білімдегі 
ағартушылық идеяны көркем сөз арқылы дамытқан Сәбит Дөнентаев, Мұхамеджан 
Сералин, Спандияр Көбеев, Бекет Өтетілеуов, Тұрмағамбет Ізтілеуов, Ғұмар Қараш, 
Нарманбет Орманбетұлы, Шернияз Күлеев, тарихшылар С. Асфендияров, Т. Шонанов, Қ. 
Кемеңгеров, Х. Досмұхамедов т. б. болды. Олар қазақ жерінде жаңа туа бастаған 
кеңестік шындықтың жарқын жақтарын пайдаланып, ұлттық рухты жазуға кірісті. 
Өкінішке орай, С. Асфендияров, Х. Досмұханбетов, Т. Шонанов, М. Тынышбаев 
Қ.Кемеңгеров сияқты тарихшылар 1937-1938 жылдары қуғын-сүргінге ұшырап, "халық 
жаулары» деп аталып, атылды. 1920-1930 жылдар Қазақстан ғылымының қалыптасқан 
кезеңінде өлкенің тарихы, этнологиясы, экономикасы зерттеле бастады жəне 
жаратылыстану ғылымының ірі орталықтары пайда болды. Қазақстанды зерттеу қоғамы 
құрылды. Оның жұмысына С.Асфендияров, А.Затаевич, Ә.Диваев, Қ.Жұбанов, 
А.Байтұрсынұлы, Ж.Аймауытов, М.Жолдыбаев, А.Чулошников, А.Якубовский белсене 
қатысты. Қоғамдық бөлімшелер Петропавл, Көкшетау, Орал, Орда қалаларында жұмыс 
істеді. Қазақша жазу жетілдірілді, қазақ тіліндегі алғашқы оқулықтар 
құрастырылды, қазақ халқының тарихы, этнологиясы жөнінде еңбектер басып 
шығарылды. Қазақстан ғылымының дамуына Қ.Сәтбаев зор үлес қосты. 1945-1946 
жылдары кәсіби тарих ғылымын қалыптастыруда және елімізде тарих саласындағы 
ғылыми-зерттеу жұмыстарын ұйымдастыруда екінші дүниежүзілік соғыстан кейін 
құрылған Қазақ КСР Ғылымдар академиясы құрамында Ш.Ш. Уәлиханов атындағы Тарих, 
археология және этнография институты үлкен рөл атқарды. Институт тарихында тарих 
ғылымы мен білімінің дамуына үлес қосқан ғылыми еңбектер мен монографиялық 
зерттеулер жарық көрді. Ал ғалымдар: Б. С. Сүлейменов, В. Ф. Шахматов, А. Н. 
Нүсіпбеков, Ғ. Ф.Дахшлейгер, Е.Д. Ділмүхамедов, Е.Б.Бекмаханов, С.Е.Толыбеков, 
С.Н. Покровский, Ә. Х. Марғұлан, Н. Г. Аполлова, К. А. Ақышев, К. Нұрпейісов, Б. 
Н. Әбішова және басқалары ғылыми зерттеулерінде: қазақ халқының шығу тегі, оның 
қалыптасу мерзімі мен мемлекеттігі, революцияға дейінгі қазақ қоғамының 
әлеуметтік-экономикалық құрылымы, қазақ қоғамында жеке меншік пен таптық 
қатынастардың қалыптасу ерекшеліктері, Қазақстанның Ресей империясы құрамына 
енуі және оның тарихи маңызы, Қазақстандағы азаттық қозғалыс, оның тарихи 
кезеңдері мен көріністері, кеңестік биліктің орнауы, социалистік құрылыс, 
экономика тарихы, жұмысшы, шаруа және басқа әлеуметтік топтар тарихы, қазақ 
ағартушыларының қоғамдық-саяси көзқарасы сияқты ғылыми мәселелерді зерделеді. 
Сонымен қатар, сталинизмнің құрбаны болған, тұңғыш кеңес тарихшыларының 
бірегейі, профессор, Қазақстан Ғылым Академиясының корреспондент мүшесі Eрмұхан 
Бекмахановтың 1947 жылы жарық көрген "Қазақстан ХІХ ғасырдың 20-40 жылдарында" 
атты монографиялық еңбегі сталиндік көзқарасқа кереғар келіп, қазақ халқының 
тарихын шынайы жазып, батылдық көрсетіп, ғылыми адалдықты көрсете білді. 
Ғалымның сөзімен айтқанда: «Сталиндік саясатқа сай қазақ ұлттық 
интеллегенциясының «ұлтшылдық» желеумен қудалануы, іс жүзінде орыс шовинизмінің 
үстемдік етуі, кеңес заманында «ұлы орыс халқына» бойынсұнған «кіші халықтар» өз 
тарихын тек жалған интернационалистік, орыс халқы оларды біріктіріп басын қосып, 
компартияның басшылығы арқасында социалистік прогреске жеткізгені тұрғысынан 
ғана пайымдауға міндетті болды.Осылайша тарих ғылымы «халықтар достығын» 
дәріптеуші идеологиялық құралға айналып, өзінің ғылыми обьективтік мәнінен 
айырылды.. Ал кімде –кім осы идеологиялық шеңберден шықса, ешбір дәлелдеусіз 
партия қаулысымен буржуазияшыл ұлтшыл ретінде қудаланып, жазаланды. Қатаң партия 
бақылауы кеңес халқының әділ де, шын ғылыми тарихын жасауға жол бермеді. 
Көптеген тарихшылар,әсіресе КОКП-ның тарихын зерттеуші тарихшылар іс жүзінде 
еріксіз де, ерікті де кеңес тарихын бұрмалап келді» (Бекмаханов, 1994:371),- деп 
жазды. Тарих ғылымдарының докторы, профессор Әбу Тәкенов: «Ермұхан Бекмаханов 
қазақ тарих ғылымының, халқымыздың мақтанышы»,-деп жоғары баға берді 
(Бекмаханов, 1994: 373). Бірақ бұл еңбегі үшін ғалым Е.Бекмаханов сталиндік 
репрессияға ұшырап, жазаға тартылды. «1948 жылы Қазақ КСР Ғылым Академиясында 
Бекмахановтың кітабына арналған бес күндік дискуссияның 
материалдары...«Бекмахановтың мазмұны жағынан негізсіз, буржуазиялық-ұлтшылдық 
сарындағы идеясыз еңбек. Сондықтан оны пайдаланудан дереу шығарып тастау 
керек»»,-деген (Бекмаханов, 1994: 378) пікірлер айтылды. 1963 жылы орыс тілінде 
жарық көрген екі томдық "История Казахской ССР" еңбегінің екінші томы түгелдей 
кеңестік кезеңге арналды. Қазақстан тарихын қорыту ісінде партиялық 
методологияның салтанат құрғандығын айғақтады. Әйтседе, 1940-1990 жылдар ішінде 
қазақ әдебиетінде сол кездегі кеңестік идеологияға қарамай, өздерінің 
шығармашылықтарымен айналысқан көптеген ақын-жазушыларымыз тарихи білімді 
дамытуда ұлттық тарихи тақырыптарды ерекше дамытып, қазақ әдебиетінің мұрағатын 
толтыратын құнды шығарамаларын дүниеге әкелді. Атап айтатын болса, Ж.Жабаев 
(1941 ж), М.Әуезов «Абай жолы» (1949-1959 жж) романын, Ә.Әлімжанов «» (1965 ж) 
повесін, Е.Ерубаев «Менің құрдастарым» романын Қ.Мырзалиев «Ой арманы», 
«Жерұйық» (1966 ж) өлеңдер жинағы, О.Сүлейменов «Шапағатты шақ»(1967 ж), «Сөз 
бейнесі», «Көгілдір аралдар», «Аз и я», Т.Молдағалиев «Жаңа дәптер»(1968 ж), 
М.Шаханов «Танакөз» (1972 ж) поэмасы,Ә.Нұрінайықов «Ақиқат пен аңыз» (1980 ж), 
I. Есенберлиннің («Қаһар», «Алмас қылыш», «Жанталас, «Алтын орда»), Ш.Мұртазаның 
(«Қызыл жебе»), M.Мағауиннің («Аласапыран»), Ә. Кекілбаевтың («Үркер», 
«Елең-елең»), Ә.Әлімжановтың («Жаушы», «Ұстаздың оралуы», «Көгілдір таулар», 
«Махамбеттің жебесі»), С.Жүнісовтың («Ақан сері»), С.Сматаевтың («Елім-ай»), 
Ғ.Мұстафин «Ой әуендері» тарихи романдары қазақ әдебиетінің ғана емес, қазақ 
тарихының қомақты табыстарына айналды. Қорыта келгенде, Қазақстандағы тарихи 
білімнің қалыптасуы мен дамуы әр кезеңдерде сол қоғамдағы болған саяси, 
әлеуметтік және экономикалық оқиғалар, тарихи жағдайлар және тарихи процестерге 
байланысты қиын күрделі жолдан өтіп, оның кезеңдері мен бағыттары сан алуан 
болғандығын көреміз. Сондықтан болашақ тәуелсіз Қазақстанның тарихи білімін 
дамыту үшін осыған дейінгі қалыптасқан тарихи біліммен тарихи сабақтастықты 
жалғастыруымыз қажет. Кез келген ұлттың өркениеттілігі, мәдени бітімі сол елдің 
тәуелсіздігі аясында өрбиді. Егемен ел - тәуелсіз Қазақстан жағдайында жалпы 
адамзаттық құндылықтарға қол жеткізіп, біртұтас мәдени жүйе қалыптастыру үшін 
өткен жолды, шыққан биікті бағалай білу шарт. Өткенін бағалай білмеген келешегін 
де қадірлей алмайды. Үш ғасырға жуық уақыт бойы отаршылдықтың тауқыметін тартқан 
қазақ халқы бұл күндері әлемдік- қауымдастық түгел таныған мемлекетке айналды. 
Алайда өзінің сан ғасырлық қайғы-қасіретке толы тарихында қазақ халқы тағдырдың 
талай тәлкегіне түсіп көптеген оқиғаларды басынан кешірді. Кешегі тоталитаризм 
заманында бостандықты, азаттықты, теңдікті аңсаған, сол үшін жан аямай күрескен 
ата-бабаларымыздың тарихы Ресей тарихнамасының ықпалында, отаршыл идеалогиясының 
темір құрсауында бұрмаланып жазылды. Қазақтың сан ғасырлық бай тарихын, мазмұнды 
мәдениетін, асыл мұрасын ардақтаған, насихаттаған абзал азаматтар аталмады... 
</P>
<P class=full-text>&nbsp;</P></DIV>
<SCRIPT>
    function toggleText() {
      var initialText = document.querySelector('.initial-text');
      var fullText = document.querySelector('.full-text');
      var showMoreButton = document.querySelector('.show-more-button');

      if (fullText.style.display === 'none' || fullText.style.display === '') {
        initialText.style.display = 'none';
        fullText.style.display = 'block';
        showMoreButton.style.display = 'none'; // Скрыть кнопку после показа полного текста
      }
    }
  </SCRIPT>

</BODY></HTML>
